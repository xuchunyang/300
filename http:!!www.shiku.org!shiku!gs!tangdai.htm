<html>

<head>
<meta http-equiv="Content-Type" content="text/html; charset=gb2312">
<meta name="GENERATOR" content="Microsoft FrontPage 4.0">
<meta name="ProgId" content="FrontPage.Editor.Document">
<link rel="stylesheet" href="style.css"><title>中华诗库::古典诗库::唐诗三百首</title>
</head>
<body>

<p align="center"><h1>唐诗三百首</h1></p>
五言古诗：
<ul class="cols">
<li class="licol2"><a href="#001">001张九龄：感遇四首之一</a></li>
<li class="licol2"><a href="#002">002张九龄：感遇四首之二</a></li>
<li class="licol2"><a href="#003">003张九龄：感遇四首之三</a></li>
<li class="licol2"><a href="#004">004张九龄：感遇四首之四</a></li>
<li class="licol2"><a href="#005">005李白：下终南山过斛斯山人宿置酒</a></li>
<li class="licol2"><a href="#006">006李白：月下独酌</a></li>
<li class="licol2"><a href="#007">007李白：春思</a></li>
<li class="licol2"><a href="#008">008杜甫：望岳</a></li>
<li class="licol2"><a href="#009">009杜甫：赠卫八处士</a></li>
<li class="licol2"><a href="#010">010杜甫：佳人</a></li>
<li class="licol2"><a href="#011">011杜甫：梦李白二首之一</a></li>
<li class="licol2"><a href="#012">012杜甫：梦李白二首之二</a></li>
<li class="licol2"><a href="#013">013王维：送别</a></li>
<li class="licol2"><a href="#014">014王维：送綦毋潜落第还乡</a></li>
<li class="licol2"><a href="#015">015王维：青溪</a></li>
<li class="licol2"><a href="#016">016王维：渭川田家</a></li>
<li class="licol2"><a href="#017">017王维：西施咏</a></li>
<li class="licol2"><a href="#018">018孟浩然：秋登兰山寄张五</a></li>
<li class="licol2"><a href="#019">019孟浩然：夏日南亭怀辛大</a></li>
<li class="licol2"><a href="#020">020孟浩然：宿业师山房待丁大不至</a></li>
<li class="licol2"><a href="#021">021王昌龄：同从弟南斋玩月忆山阴崔少府</a></li>
<li class="licol2"><a href="#022">022邱为：寻西山隐者不遇</a></li>
<li class="licol2"><a href="#023">023綦毋潜：春泛若耶溪</a></li>
<li class="licol2"><a href="#024">024常建：宿王昌龄隐居</a></li>
<li class="licol2"><a href="#025">025岑参：与高适薛据登慈恩寺浮图</a></li>
<li class="licol2"><a href="#026">026元结：贼退示官吏并序</a></li>
<li class="licol2"><a href="#027">027韦应物：郡斋雨中与诸文士燕集</a></li>
<li class="licol2"><a href="#028">028韦应物：初发扬子寄元大校书</a></li>
<li class="licol2"><a href="#029">029韦应物：寄全椒山中道士</a></li>
<li class="licol2"><a href="#030">030韦应物：长安遇冯著</a></li>
<li class="licol2"><a href="#031">031韦应物：夕次盱眙县</a></li>
<li class="licol2"><a href="#032">032韦应物：东郊</a></li>
<li class="licol2"><a href="#033">033韦应物：送杨氏女</a></li>
<li class="licol2"><a href="#034">034柳宗元：晨诣超师院读禅经</a></li>
<li class="licol2"><a href="#035">035柳宗元：溪居</a></li>
</ul>
五言乐府：
<ul class="cols">
<li class="licol2"><a href="#036">036王昌龄：塞上曲</a></li>
<li class="licol2"><a href="#037">037王昌龄：塞下曲</a></li>
<li class="licol2"><a href="#038">038李白：关山月</a></li>
<li class="licol2"><a href="#039">039李白：子夜四时歌：春歌</a></li>
<li class="licol2"><a href="#040">040李白：子夜四时歌：夏歌</a></li>
<li class="licol2"><a href="#041">041李白：子夜四时歌：秋歌</a></li>
<li class="licol2"><a href="#042">042李白：子夜四时歌：冬歌</a></li>
<li class="licol2"><a href="#043">043李白：长干行</a></li>
<li class="licol2"><a href="#044">044孟郊：烈女操</a></li>
<li class="licol2"><a href="#045">045孟郊：游子吟</a></li>
<li class="licol2"><a href="#046">046陈子昂：登幽州台歌</a></li>
</ul>
七言古诗：
<ul class="cols">
<li class="licol2"><a href="#047">047李颀：古意</a></li>
<li class="licol2"><a href="#048">048李颀：送陈章甫</a></li>
<li class="licol2"><a href="#049">049李颀：琴歌</a></li>
<li class="licol2"><a href="#050">050李颀：听董大弹胡笳声兼寄语弄房给事</a></li>
<li class="licol2"><a href="#051">051李颀：听安万善吹筚篥歌</a></li>
<li class="licol2"><a href="#052">052孟浩然：夜归鹿门山歌</a></li>
<li class="licol2"><a href="#053">053李白：庐山谣寄卢侍御虚舟</a></li>
<li class="licol2"><a href="#054">054李白：梦游天姥吟留别</a></li>
<li class="licol2"><a href="#055">055李白：金陵酒肆留别</a></li>
<li class="licol2"><a href="#056">056李白：宣州谢［月兆］楼饯别校书叔云</a></li>
<li class="licol2"><a href="#057">057岑参：走马川行奉送封大夫出师西征</a></li>
<li class="licol2"><a href="#058">058岑参：轮台歌奉送封大夫出师西征</a></li>
<li class="licol2"><a href="#059">059岑参：白雪歌送武判官归京</a></li>
<li class="licol2"><a href="#060">060杜甫：韦讽录事宅观曹将军画马图</a></li>
<li class="licol2"><a href="#061">061杜甫：丹青引赠曹霸将军</a></li>
<li class="licol2"><a href="#062">062杜甫：寄韩谏议</a></li>
<li class="licol2"><a href="#063">063杜甫：古柏行</a></li>
<li class="licol2"><a href="#064">064杜甫：观公孙大娘弟子舞剑器行并序</a></li>
<li class="licol2"><a href="#065">065元结：石鱼湖上醉歌并序</a></li>
<li class="licol2"><a href="#066">066韩愈：山石</a></li>
<li class="licol2"><a href="#067">067韩愈：八月十五夜赠张功曹</a></li>
<li class="licol2"><a href="#068">068韩愈：谒衡岳庙遂宿岳寺题门楼</a></li>
<li class="licol2"><a href="#069">069韩愈：石鼓歌</a></li>
<li class="licol2"><a href="#070">070柳宗元：渔翁</a></li>
<li class="licol2"><a href="#071">071白居易：长恨歌</a></li>
<li class="licol2"><a href="#072">072白居易：琵琶行并序</a></li>
<li class="licol2"><a href="#073">073李商隐：韩碑</a></li>
</ul>
七言乐府：
<ul class="cols">
<li class="licol2"><a href="#074">074高适：燕歌行并序</a></li>
<li class="licol2"><a href="#075">075李颀：古从军行</a></li>
<li class="licol2"><a href="#076">076王维：洛阳女儿行</a></li>
<li class="licol2"><a href="#077">077王维：老将行</a></li>
<li class="licol2"><a href="#078">078王维：桃源行</a></li>
<li class="licol2"><a href="#079">079李白：蜀道难</a></li>
<li class="licol2"><a href="#080">080李白：长相思二首之一</a></li>
<li class="licol2"><a href="#081">081李白：长相思二首之二</a></li>
<li class="licol2"><a href="#082">082李白：行路难三首之一</a></li>
<li class="licol2"><a href="#083">083李白：行路难三首之二</a></li>
<li class="licol2"><a href="#084">084李白：行路难三首之三</a></li>
<li class="licol2"><a href="#085">085李白：将进酒</a></li>
<li class="licol2"><a href="#086">086杜甫：兵车行</a></li>
<li class="licol2"><a href="#087">087杜甫：丽人行</a></li>
<li class="licol2"><a href="#088">088杜甫：哀江头</a></li>
<li class="licol2"><a href="#089">089杜甫：哀王孙</a></li>
</ul>
五言律诗：
<ul class="cols">
<li class="licol2"><a href="#090">090唐玄宗：经邹鲁祭孔子而叹之</a></li>
<li class="licol2"><a href="#091">091张九龄：望月怀远</a></li>
<li class="licol2"><a href="#092">092王勃：送杜少府之任蜀州</a></li>
<li class="licol2"><a href="#093">093骆宾王：在狱咏蝉并序</a></li>
<li class="licol2"><a href="#094">094杜审言：和晋陵路丞早春游望</a></li>
<li class="licol2"><a href="#095">095沈全期：杂诗</a></li>
<li class="licol2"><a href="#096">096宋之问：题大庾岭北驿</a></li>
<li class="licol2"><a href="#097">097王湾：次北固山下</a></li>
<li class="licol2"><a href="#098">098常建：题破山寺后禅院</a></li>
<li class="licol2"><a href="#099">099岑参：寄左省杜拾遗</a></li>
<li class="licol2"><a href="#100">100李白：赠孟浩然</a></li>
<li class="licol2"><a href="#101">101李白：渡荆门送别</a></li>
<li class="licol2"><a href="#102">102李白：送友人</a></li>
<li class="licol2"><a href="#103">103李白：听蜀僧浚弹琴</a></li>
<li class="licol2"><a href="#104">104李白：夜泊牛渚怀古</a></li>
<li class="licol2"><a href="#105">105杜甫：月夜</a></li>
<li class="licol2"><a href="#106">106杜甫：春望</a></li>
<li class="licol2"><a href="#107">107杜甫：春宿左省</a></li>
<li class="licol2"><a href="#108">108杜甫：至德二载甫自京金光门出…</a></li>
<li class="licol2"><a href="#109">109杜甫：月夜忆舍弟</a></li>
<li class="licol2"><a href="#110">110杜甫：天末怀李白</a></li>
<li class="licol2"><a href="#111">111杜甫：奉济驿重送严公四韵</a></li>
<li class="licol2"><a href="#112">112杜甫：别房太尉墓</a></li>
<li class="licol2"><a href="#113">113杜甫：旅夜书怀</a></li>
<li class="licol2"><a href="#114">114杜甫：登岳阳楼</a></li>
<li class="licol2"><a href="#115">115王维：辋川闲居赠裴秀才迪</a></li>
<li class="licol2"><a href="#116">116王维：山居秋暝</a></li>
<li class="licol2"><a href="#117">117王维：归嵩山作</a></li>
<li class="licol2"><a href="#118">118王维：终南山</a></li>
<li class="licol2"><a href="#119">119王维：酬张少府</a></li>
<li class="licol2"><a href="#120">120王维：过香积寺</a></li>
<li class="licol2"><a href="#121">121王维：送梓州李使君</a></li>
<li class="licol2"><a href="#122">122王维：汉江临眺</a></li>
<li class="licol2"><a href="#123">123王维：终南别业</a></li>
<li class="licol2"><a href="#124">124孟浩然：望洞庭湖赠张丞相</a></li>
<li class="licol2"><a href="#125">125孟浩然：与诸子登岘山</a></li>
<li class="licol2"><a href="#126">126孟浩然：清明日宴梅道士房</a></li>
<li class="licol2"><a href="#127">127孟浩然：岁暮归南山</a></li>
<li class="licol2"><a href="#128">128孟浩然：过故人庄</a></li>
<li class="licol2"><a href="#129">129孟浩然：秦中感秋寄远上人</a></li>
<li class="licol2"><a href="#130">130孟浩然：宿桐庐江寄广陵旧游</a></li>
<li class="licol2"><a href="#131">131孟浩然：留别王侍御维</a></li>
<li class="licol2"><a href="#132">132孟浩然：早寒江上有怀</a></li>
<li class="licol2"><a href="#133">133刘长卿：秋日登吴公台上寺远眺</a></li>
<li class="licol2"><a href="#134">134刘长卿：送李中丞归汉阳别业</a></li>
<li class="licol2"><a href="#135">135刘长卿：饯别王十一南游</a></li>
<li class="licol2"><a href="#136">136刘长卿：寻南溪常山道人隐居</a></li>
<li class="licol2"><a href="#137">137刘长卿：新年作</a></li>
<li class="licol2"><a href="#138">138钱起：送僧归日本</a></li>
<li class="licol2"><a href="#139">139钱起：谷口书斋寄杨补阙</a></li>
<li class="licol2"><a href="#140">140韦应物：淮上喜会梁川故人</a></li>
<li class="licol2"><a href="#141">141韦应物：赋得暮雨送李胄</a></li>
<li class="licol2"><a href="#142">142韩□（“雄”右半换“羽”）：酬程延秋夜即事见赠</a></li>
<li class="licol2"><a href="#143">143刘脊虚：阙题</a></li>
<li class="licol2"><a href="#144">144戴叔伦：江乡故人偶集客舍</a></li>
<li class="licol2"><a href="#145">145卢纶：李端公</a></li>
<li class="licol2"><a href="#146">146李益：喜见外弟又言别</a></li>
<li class="licol2"><a href="#147">147司空曙：云阳馆与韩绅宿别</a></li>
<li class="licol2"><a href="#148">148司空曙：喜外弟卢纶见宿</a></li>
<li class="licol2"><a href="#149">149司空曙：贼平后送人北归</a></li>
<li class="licol2"><a href="#150">150刘禹锡：蜀先主庙</a></li>
<li class="licol2"><a href="#151">151张籍：没蕃故人</a></li>
<li class="licol2"><a href="#152">152白居易：赋得古原草送别</a></li>
<li class="licol2"><a href="#153">153杜牧：旅宿</a></li>
<li class="licol2"><a href="#154">154许浑：秋日赴阙题潼关驿楼</a></li>
<li class="licol2"><a href="#155">155许浑：早秋</a></li>
<li class="licol2"><a href="#156">156李商隐：蝉</a></li>
<li class="licol2"><a href="#157">157李商隐：风雨</a></li>
<li class="licol2"><a href="#158">158李商隐：落花</a></li>
<li class="licol2"><a href="#159">159李商隐：凉思</a></li>
<li class="licol2"><a href="#160">160李商隐：北青萝</a></li>
<li class="licol2"><a href="#161">161温庭筠：送人东游</a></li>
<li class="licol2"><a href="#162">162马戴：灞上秋居</a></li>
<li class="licol2"><a href="#163">163马戴：楚江怀古</a></li>
<li class="licol2"><a href="#164">164张乔：书边事</a></li>
<li class="licol2"><a href="#165">165崔涂：巴山道中除夜有怀</a></li>
<li class="licol2"><a href="#166">166崔涂：孤雁</a></li>
<li class="licol2"><a href="#167">167杜荀鹤：春宫怨</a></li>
<li class="licol2"><a href="#168">168韦庄：章台夜思</a></li>
<li class="licol2"><a href="#169">169僧皎然：寻陆鸿渐不遇</a></li>
</ul>
七言律诗：
<ul class="cols">
<li class="licol2"><a href="#170">170崔颢：黄鹤楼</a></li>
<li class="licol2"><a href="#171">171崔颢：行经华阴</a></li>
<li class="licol2"><a href="#172">172祖咏：望蓟门</a></li>
<li class="licol2"><a href="#173">173李颀：送魏万之京</a></li>
<li class="licol2"><a href="#174">174崔曙：九日登望仙台呈刘明府</a></li>
<li class="licol2"><a href="#176">176高适：送李少府贬峡中王少府贬长沙</a></li>
<li class="licol2"><a href="#177">177岑参：奉和中书舍人贾至早朝大明宫</a></li>
<li class="licol2"><a href="#178">178王维：和贾舍人早朝大明宫之作</a></li>
<li class="licol2"><a href="#179">179王维：奉和圣制从蓬莱向兴庆阁道中留春雨中春望之作应制</a></li>
<li class="licol2"><a href="#180">180王维：积雨辋川庄作</a></li>
<li class="licol2"><a href="#181">181王维：酬郭给事</a></li>
<li class="licol2"><a href="#182">182杜甫：蜀相</a></li>
<li class="licol2"><a href="#183">183杜甫：客至</a></li>
<li class="licol2"><a href="#184">184杜甫：野望</a></li>
<li class="licol2"><a href="#185">185杜甫：闻官军收河南河北</a></li>
<li class="licol2"><a href="#186">186杜甫：登高</a></li>
<li class="licol2"><a href="#187">187杜甫：登楼</a></li>
<li class="licol2"><a href="#188">188杜甫：宿府</a></li>
<li class="licol2"><a href="#189">189杜甫：阁夜</a></li>
<li class="licol2"><a href="#190">190杜甫：咏怀古迹五首之一</a></li>
<li class="licol2"><a href="#191">191杜甫：咏怀古迹五首之二</a></li>
<li class="licol2"><a href="#192">192杜甫：咏怀古迹五首之三</a></li>
<li class="licol2"><a href="#193">193杜甫：咏怀古迹五首之四</a></li>
<li class="licol2"><a href="#194">194杜甫：咏怀古迹五首之五</a></li>
<li class="licol2"><a href="#195">195刘长卿：江州重别薛六柳八二员外</a></li>
<li class="licol2"><a href="#196">196刘长卿：长沙过贾谊宅</a></li>
<li class="licol2"><a href="#197">197刘长卿：自夏口至鹦洲夕望岳阳寄源中丞</a></li>
<li class="licol2"><a href="#198">198钱起：赠阙下裴舍人</a></li>
<li class="licol2"><a href="#199">199韦应物：寄李儋元锡</a></li>
<li class="licol2"><a href="#200">200韩□：同题仙游观</a></li>
<li class="licol2"><a href="#201">201皇甫冉：春思</a></li>
<li class="licol2"><a href="#202">202卢纶：晚次鄂州</a></li>
<li class="licol2"><a href="#203">203柳宗元：登柳州城楼寄漳汀封连四州刺史</a></li>
<li class="licol2"><a href="#204">204刘禹锡：西塞山怀古</a></li>
<li class="licol2"><a href="#205">205元稹：遣悲怀三首之一</a></li>
<li class="licol2"><a href="#206">206元稹：遣悲怀三首之二</a></li>
<li class="licol2"><a href="#207">207元稹：遣悲怀三首之三</a></li>
<li class="licol2"><a href="#208">208白居易：自河南经乱，关内阻饥，兄弟离散，…</a></li>
<li class="licol2"><a href="#209">209李商隐：锦瑟</a></li>
<li class="licol2"><a href="#210">210李商隐：无题</a></li>
<li class="licol2"><a href="#211">211李商隐：隋宫</a></li>
<li class="licol2"><a href="#212">212李商隐：无题二首之一</a></li>
<li class="licol2"><a href="#213">213李商隐：无题二首之二</a></li>
<li class="licol2"><a href="#214">214李商隐：筹笔驿</a></li>
<li class="licol2"><a href="#215">215李商隐：无题</a></li>
<li class="licol2"><a href="#216">216李商隐：春雨</a></li>
<li class="licol2"><a href="#217">217李商隐：无题二首之一</a></li>
<li class="licol2"><a href="#218">218李商隐：无题二首之二</a></li>
<li class="licol2"><a href="#219">219温庭筠：利洲南渡</a></li>
<li class="licol2"><a href="#220">220温庭筠：苏武庙</a></li>
<li class="licol2"><a href="#221">221薛逢：宫词</a></li>
<li class="licol2"><a href="#222">222秦韬玉：贫女</a></li>
<li class="licol2"><a href="#223">223沈全期：古意呈补阙乔知之</a></li>
</ul>
五言绝句：
<ul class="cols">
<li class="licol2"><a href="#224">224王维：鹿柴</a></li>
<li class="licol2"><a href="#225">225王维：竹里馆</a></li>
<li class="licol2"><a href="#226">226王维：送别</a></li>
<li class="licol2"><a href="#227">227王维：相思</a></li>
<li class="licol2"><a href="#228">228王维：杂诗</a></li>
<li class="licol2"><a href="#229">229裴迪：送崔九</a></li>
<li class="licol2"><a href="#230">230祖咏：终南望馀雪</a></li>
<li class="licol2"><a href="#231">231孟浩然：宿建德江</a></li>
<li class="licol2"><a href="#232">232孟浩然：春晓</a></li>
<li class="licol2"><a href="#233">233李白：夜思</a></li>
<li class="licol2"><a href="#234">234李白：怨情</a></li>
<li class="licol2"><a href="#235">235杜甫：八阵图</a></li>
<li class="licol2"><a href="#236">236王之涣：登鹳雀楼</a></li>
<li class="licol2"><a href="#237">237刘长卿：送灵澈</a></li>
<li class="licol2"><a href="#238">238刘长卿：弹琴</a></li>
<li class="licol2"><a href="#239">239刘长卿：送上人</a></li>
<li class="licol2"><a href="#240">240韦应物：秋夜寄邱员外</a></li>
<li class="licol2"><a href="#241">241李端：听筝</a></li>
<li class="licol2"><a href="#242">242王建：新嫁娘</a></li>
<li class="licol2"><a href="#243">243权德舆：玉台体</a></li>
<li class="licol2"><a href="#244">244柳宗元：江雪</a></li>
<li class="licol2"><a href="#245">245元稹：行宫</a></li>
<li class="licol2"><a href="#246">246白居易：问刘十九</a></li>
<li class="licol2"><a href="#247">247张祜：何满子</a></li>
<li class="licol2"><a href="#248">248李商隐：登乐游原</a></li>
<li class="licol2"><a href="#249">249贾岛：寻隐者不遇</a></li>
<li class="licol2"><a href="#250">250李频：渡汉江</a></li>
<li class="licol2"><a href="#251">251金昌绪：春怨</a></li>
<li class="licol2"><a href="#178">178西鄙人：哥舒歌</a></li>
<li class="licol2"><a href="#253">253崔颢：长干行二首之一</a></li>
<li class="licol2"><a href="#254">254崔颢：长干行二首之二</a></li>
<li class="licol2"><a href="#255">255李白：玉阶怨</a></li>
<li class="licol2"><a href="#256">256卢纶：塞下曲四首之一</a></li>
<li class="licol2"><a href="#257">257卢纶：塞下曲四首之二</a></li>
<li class="licol2"><a href="#258">258卢纶：塞下曲四首之三</a></li>
<li class="licol2"><a href="#259">259卢纶：塞下曲四首之四</a></li>
<li class="licol2"><a href="#260">260李益：江南曲</a></li>
</ul>
七言绝句：
<ul class="cols">
<li class="licol2"><a href="#261">261贺知章：回乡偶书</a></li>
<li class="licol2"><a href="#262">262张旭：桃花溪</a></li>
<li class="licol2"><a href="#263">263王维：九月九日忆山东兄弟</a></li>
<li class="licol2"><a href="#264">264王昌龄：芙蓉楼送辛渐</a></li>
<li class="licol2"><a href="#265">265王昌龄：闺怨</a></li>
<li class="licol2"><a href="#266">266王昌龄：春宫曲</a></li>
<li class="licol2"><a href="#267">267王翰：凉州词</a></li>
<li class="licol2"><a href="#268">268李白：送孟浩然之广陵</a></li>
<li class="licol2"><a href="#269">269李白：下江陵</a></li>
<li class="licol2"><a href="#270">270岑参：逢入京使</a></li>
<li class="licol2"><a href="#271">271杜甫：江南逢李龟年</a></li>
<li class="licol2"><a href="#272">272韦应物：滁州西涧</a></li>
<li class="licol2"><a href="#273">273张继：枫桥夜泊</a></li>
<li class="licol2"><a href="#274">274韩□：寒食</a></li>
<li class="licol2"><a href="#275">275刘方平：月夜</a></li>
<li class="licol2"><a href="#276">276刘方平：春怨</a></li>
<li class="licol2"><a href="#277">277柳中庸：征人怨</a></li>
<li class="licol2"><a href="#278">278顾况：宫词</a></li>
<li class="licol2"><a href="#279">279李益：夜上受降城闻笛</a></li>
<li class="licol2"><a href="#280">280刘禹锡：乌衣巷</a></li>
<li class="licol2"><a href="#281">281刘禹锡：春词</a></li>
<li class="licol2"><a href="#282">282白居易：后宫词</a></li>
<li class="licol2"><a href="#283">283张祜：赠内人</a></li>
<li class="licol2"><a href="#284">284张祜：集灵台二首之一</a></li>
<li class="licol2"><a href="#285">285张祜：集灵台二首之二</a></li>
<li class="licol2"><a href="#286">286张祜：题金陵渡</a></li>
<li class="licol2"><a href="#287">287朱庆馀：宫词</a></li>
<li class="licol2"><a href="#288">288朱庆馀：近试上张水部</a></li>
<li class="licol2"><a href="#289">289杜牧：将赴吴兴登乐游原</a></li>
<li class="licol2"><a href="#290">290杜牧：赤壁</a></li>
<li class="licol2"><a href="#291">291杜牧：泊秦淮</a></li>
<li class="licol2"><a href="#292">292杜牧：寄扬州韩绰判官</a></li>
<li class="licol2"><a href="#292">293杜牧：遣怀</a></li>
<li class="licol2"><a href="#294">294杜牧：秋夕</a></li>
<li class="licol2"><a href="#295">295杜牧：赠别二首之一</a></li>
<li class="licol2"><a href="#296">296杜牧：赠别二首之二</a></li>
<li class="licol2"><a href="#297">297杜牧：金谷园</a></li>
<li class="licol2"><a href="#298">298李商隐：夜雨寄北</a></li>
<li class="licol2"><a href="#299">299李商隐：寄令狐郎中</a></li>
<li class="licol2"><a href="#300">300李商隐：为有</a></li>
<li class="licol2"><a href="#301">301李商隐：隋宫</a></li>
<li class="licol2"><a href="#302">302李商隐：瑶池</a></li>
<li class="licol2"><a href="#303">303李商隐：嫦娥</a></li>
<li class="licol2"><a href="#304">304李商隐：贾生</a></li>
<li class="licol2"><a href="#305">305温庭筠：瑶瑟怨</a></li>
<li class="licol2"><a href="#306">306郑畋：马嵬坡</a></li>
<li class="licol2"><a href="#307">307韩□：已凉</a></li>
<li class="licol2"><a href="#308">308韦庄：金陵图</a></li>
<li class="licol2"><a href="#309">309陈陶：陇西行</a></li>
<li class="licol2"><a href="#310">310张泌：寄人</a></li>
<li class="licol2"><a href="#311">311无名氏：杂诗</a></li>
<li class="licol2"><a href="#312">312王维：渭城曲</a></li>
<li class="licol2"><a href="#313">313王维：秋夜曲</a></li>
<li class="licol2"><a href="#314">314王昌龄：长信怨</a></li>
<li class="licol2"><a href="#315">315王昌龄：出塞</a></li>
<li class="licol2"><a href="#316">316王之涣：出塞</a></li>
<li class="licol2"><a href="#317">317李白：清平调三首之一</a></li>
<li class="licol2"><a href="#318">318李白：清平调三首之二</a></li>
<li class="licol2"><a href="#319">319李白：清平调三首之三</a></li>
<li class="licol2"><a href="#320">320杜秋娘：金缕衣</a></li>
</ul>
<br>
<hr>
<a name="001"></a>001张九龄：感遇四首之一<p>
孤鸿海上来，池潢不敢顾。<br>
侧见双翠鸟，巢在三珠树。<br>
矫矫珍木巅，得无金丸惧。<br>
美服患人指，高明逼神恶。<br>
今我游冥冥，弋者何所慕。<p>
<a name="002"></a>002张九龄：感遇四首之二<p>
兰叶春葳蕤，桂华秋皎洁。<br>
欣欣此生意，自尔为佳节。<br>
谁知林栖者，闻风坐相悦。<br>
草木有本心，何求美人折？<p>
<a name="003"></a>003张九龄：感遇四首之三<p>
幽人归独卧，滞虑洗孤清。<br>
持此谢高鸟，因之传远情。<br>
日夕怀空意，人谁感至精？<br>
飞沈理自隔，何所慰吾诚？<p>
<a name="004"></a>004张九龄：感遇四首之四<p>
江南有丹橘，经冬犹绿林。<br>
岂伊地气暖，自有岁寒心。<br>
可以荐嘉客，奈何阻重深！<br>
运命惟所遇，循环不可寻。<br>
徒言树桃李，此木岂无阴？<p>
<a name="005"></a>005李白：下终南山过斛斯山人宿置酒<p>
暮从碧山下，山月随人归，<br>
却顾所来径，苍苍横翠微。<br>
相携及田家，童稚开荆扉。<br>
绿竹入幽径，青萝拂行衣。<br>
欢言得所憩，美酒聊共挥。<br>
长歌吟松风，曲尽河星稀。<br>
我醉君复乐，陶然共忘机。<p>
<a name="006"></a>006李白：月下独酌<p>
花间一壶酒，独酌无相亲。<br>
举杯邀明月，对影成三人。<br>
月既不解饮，影徒随我身。<br>
暂伴月将影，行乐须及春。<br>
我歌月徘徊，我舞影零乱。<br>
醒时同交欢，醉后各分散。<br>
永结无情游，相期邈云汉。<p>
<a name="007"></a>007李白：春思<p>
燕草如碧丝，秦桑低绿枝。<br>
当君怀归日，是妾断肠时。<br>
春风不相识，何事入罗帏？<p>
<a name="008"></a>008杜甫：望岳<p>
岱宗夫如何，齐鲁青未了。<br>
造化钟神秀，阴阳割昏晓。<br>
荡胸生层云，决眦入归鸟，<br>
会当凌绝顶，一览众山小。<p>
<a name="009"></a>009杜甫：赠卫八处士<p>
人生不相见，动如参与商。<br>
今夕复何夕，共此灯烛光。<br>
少壮能几时，鬓发各已苍。<br>
访旧半为鬼，惊呼热中肠。<br>
焉知二十载，重上君子堂。<br>
昔别君未婚，儿女忽成行。<br>
怡然敬父执，问我来何方。<br>
问答乃未已，驱儿罗酒浆。<br>
夜雨剪春韭，新炊间黄粱。<br>
主称会面难，一举累十觞。<br>
十觞亦不醉，感子故意长。<br>
明日隔山岳，世事两茫茫。<p>
<a name="010"></a>010杜甫：佳人<p>
绝代有佳人，幽居在空谷。<br>
自云良家子，零落依草木。<br>
关中昔丧乱，兄弟遭杀戮。<br>
官高何足论，不得收骨肉。<br>
世情恶衰歇，万事随转烛。<br>
夫婿轻薄儿，新人美如玉。<br>
合昏尚知时，鸳鸯不独宿。<br>
但见新人笑，那闻旧人哭！<br>
在山泉水清，出山泉水浊。<br>
侍婢卖珠回，牵萝补茅屋。<br>
摘花不插发，采柏动盈掬。<br>
天寒翠袖薄，日暮倚修竹。<p>
<a name="011"></a>011杜甫：梦李白二首之一<p>
死别已吞声，生别常恻恻。<br>
江南瘴疠地，逐客无消息。<br>
故人入我梦，明我长相忆。<br>
君今在罗网，何以有羽翼？<br>
恐非平生魂，路远不可测。<br>
魂来枫林青，魂返关塞黑。<br>
落月满屋梁，犹疑照颜色。<br>
水深波浪阔，无使蛟龙得。<p>
<a name="012"></a>012杜甫：梦李白二首之二<p>
浮云终日行，游子久不至。<br>
三夜频梦君，情亲见君意。<br>
告归常局促，苦道来不易。<br>
江湖多风波，舟楫恐失坠。<br>
出门搔白首，若负平生志。<br>
冠盖满京华，斯人独憔悴。<br>
孰云网恢恢，将老身反累。<br>
千秋万岁名，寂寞身后事。<p>
<a name="013" href="#013"></a>013王维：送别<p>
下马饮君酒，问君何所之。<br>
君言不得意，归卧南山陲。<br>
但去莫复闻，白云无尽时。<p>
<a name="014"></a>014王维：送綦毋潜落第还乡<p>
圣代无隐者，英灵尽来归。<br>
遂令东山客，不得顾采薇。<br>
既至金门远，孰云吾道非？<br>
江淮度寒食，京洛缝春衣。<br>
置酒长安道，同心与我违。<br>
行当浮桂棹，未几拂荆扉。<br>
远树带行客，孤城当落晖。<br>
吾谋适不用，勿谓知音稀。<p>
<a name="015"></a>015王维：青溪<p>
言入黄花川，每逐青溪水。<br>
随山将万转，趣途无百里。<br>
声喧乱石中，色静深松里。<br>
漾漾泛菱荇，澄澄映葭苇。<br>
我心素已闲，清川澹如此。<br>
请留盘石上，垂钓将已矣。<p>
<a name="016"></a>016王维：渭川田家<p>
斜光照墟落，穷巷牛羊归。<br>
野老念牧童，倚杖候荆扉。<br>
雉［句隹］麦苗秀，蚕眠桑叶稀。<br>
田夫荷锄立，相见语依依。<br>
即此羡闲逸，怅然吟式微。<p>
<a name="017"></a>017王维：西施咏<p>
艳色天下重，西施宁久微。<br>
朝为越溪女，暮作吴宫妃。<br>
贱日岂殊众，贵来方悟稀。<br>
邀人傅脂粉，不自著罗衣。<br>
君宠益娇态，君怜无是非。<br>
当时浣纱伴，莫得同车归。<br>
持谢邻家子，效颦安可希！<p>
<a name="018"></a>018孟浩然：秋登兰山寄张五<p>
北山白云里，隐者自怡悦。<br>
相望始登高，心随雁飞灭。<br>
愁因薄暮起，兴是清秋发。<br>
时见归村人，沙行渡头歇。<br>
天边树若荠，江畔洲如月。<br>
何当载酒来，共醉重阳节。<p>
<a name="019"></a>019孟浩然：夏日南亭怀辛大<p>
山光忽西落，池月渐东上。<br>
散发乘夜凉，开轩卧闲敞。<br>
荷风送香气，竹露滴清响。<br>
欲取鸣琴弹，恨无知音赏。<br>
感此怀故人，中宵劳梦想。<p>
<a name="020"></a>020孟浩然：宿业师山房待丁大不至<p>
夕阳度西岭，群壑倏已暝。<br>
松月生夜凉，风泉满清听。<br>
樵人归欲尽，烟鸟栖初定。<br>
之子期宿来，孤琴候萝径。<p>
<a name="021"></a>021王昌龄：同从弟南斋玩月忆山阴崔少府<p>
高卧南斋时，开帷月初吐。<br>
清辉淡水木，演漾在窗户。<br>
苒苒几盈虚，澄澄变今古。<br>
美人清江畔，是夜越吟苦。<br>
千里其如何，微风吹兰杜。<p>
<a name="022"></a>022邱为：寻西山隐者不遇<p>
绝顶一茅茨，直上三十里。<br>
扣关无僮仆，窥室惟案几。<br>
若非巾柴车，应是钓秋水。<br>
差池不相见，黾勉空仰止。<br>
草色新雨中，松声晚窗里。<br>
及兹契幽绝，自足荡心耳。<br>
虽无宾主意，颇得清净理。<br>
兴尽方下山，何必待之子。<p>
<a name="023"></a>023綦毋潜：春泛若耶溪<p>
幽意无断绝，此去随所偶。<br>
晚风吹行舟，花路入溪口。<br>
际夜转西壑，隔山望南斗。<br>
潭烟飞溶溶，林月低向后。<br>
生事且弥漫，愿为持竿叟。<p>
<a name="024"></a>024常建：宿王昌龄隐居<p>
清溪深不测，隐处唯孤云。<br>
松际露微月，清光犹为君。<br>
茅亭宿花影，药院滋苔纹。<br>
余亦谢时去，西山鸾鹤群。<p>
<a name="025"></a>025岑参：与高适薛据登慈恩寺浮图<p>
塔势如涌出，孤高耸天宫。<br>
登临出世界，磴道盘虚空。<br>
突兀压神州，峥嵘如鬼工。<br>
四角碍白日，七层摩苍穹。<br>
下窥指高鸟，俯听闻惊风。<br>
连山若波涛，奔凑如朝东。<br>
青槐夹驰道，宫馆何玲珑！<br>
秋色从西来，苍然满关中。<br>
五陵北原上，万古青蒙蒙。<br>
净理了可悟，胜因夙所宗。<br>
誓将挂冠去，觉道资无穷。<p>
<a name="026"></a>026元结：贼退示官吏并序<p>
癸卯岁，西原贼入道州，焚烧杀掠，几尽而去。明年，贼又攻永州，破邵，不犯此<br>
州边鄙而退，岂力能制敌欤？盖蒙其伤怜而已！诸史何为忍苦征敛！故作诗一篇以<br>
示官吏。<p>
昔岁逢太平，山林二十年。<br>
泉源在庭户，洞壑当门前。<br>
井税有常期，日晏犹得眠。<br>
忽然遭时变，数岁亲戎旃。<br>
今来典斯郡，山夷又纷然。<br>
城小贼不屠，人贫伤可怜。<br>
是以陷邻境，此州独见全。<br>
使臣将王命，岂不如贼焉！<br>
令彼征敛者，迫之如火煎。<br>
谁能绝人命，以作时世贤。<br>
思欲委符节，引竿自刺船。<br>
将家就鱼麦，归老江湖边。<p>
<a name="027"></a>027韦应物：郡斋雨中与诸文士燕集<p>
兵卫森画戟，宴寝凝清香。<br>
海上风雨至，逍遥池阁凉。<br>
烦疴近消散，嘉宾复满堂。<br>
自惭居处崇，未睹斯民康。<br>
理会是非遣，性达形迹忘。<br>
鲜肥属时禁，蔬果幸见尝。<br>
俯饮一杯酒，仰聆金玉章。<br>
神欢体自轻，意欲凌风翔。<br>
吴中盛文史，群彦今汪洋。<br>
方知大蕃地，岂曰财赋强。<p>
<a name="028"></a>028韦应物：初发扬子寄元大校书<p>
凄凄去亲爱，泛泛入烟雾。<br>
归棹洛阳人，残钟广陵树。<br>
今朝为此别，何处还相遇。<br>
世事波上舟，沿洄安得住。<p>
<a name="029"></a>029韦应物：寄全椒山中道士<p>
今朝郡斋冷，忽念山中客。<br>
涧底束荆薪，归来煮白石。<br>
欲持一瓢酒，远慰风雨夕。<br>
落叶满空山，何处寻行迹。<p>
<a name="030"></a>030韦应物：长安遇冯著<p>
客从东方来，衣上灞陵雨。<br>
问客何为来，采山因买斧。<br>
冥冥花正开，扬扬燕新乳。<br>
昨别今已春，鬓丝生几缕。<p>
<a name="031"></a>031韦应物：夕次盱眙县<p>
落帆逗淮镇，停舫临孤驿。<br>
浩浩风起波，冥冥日沈夕。<br>
人归山郭暗，雁下芦洲白。<br>
独夜忆秦关，听钟未眠客。<p>
<a name="032"></a>032韦应物：东郊<p>
吏舍局终年，出郊旷清曙。<br>
杨柳散和风，青山澹吾虑。<br>
依丛适自憩，缘涧还复去。<br>
微雨霭芳原，春鸠鸣何处？<br>
乐幽心屡止，遵事迹犹遽。<br>
终罢斯结庐，慕陶真可庶。<p>
<a name="033"></a>033韦应物：送杨氏女<p>
永日方戚戚，出行复悠悠。<br>
女子今有行，大江溯轻舟。<br>
尔辈苦无恃，抚念益慈柔。<br>
幼为长所育，两别泣不休。<br>
对此结中肠，义往难复留！<br>
自小阙内训，事姑贻我忧。<br>
赖兹托令门，仁恤庶无尤。<br>
贫俭诚所尚，资从岂待周？<br>
孝恭遵妇道，容止顺其猷。<br>
别离在今晨，见尔当何秋。<br>
居闲始自遣，临感忽难收。<br>
归来视幼女，零泪缘缨流。<p>
<a name="034"></a>034柳宗元：晨诣超师院读禅经<p>
汲井漱寒齿，清心拂尘服。<br>
闲持贝叶书，步出东斋读。<br>
真源了无取，忘迹世所逐。<br>
遗言冀可冥，缮性何由熟？<br>
道人庭宇静，苔色连深竹。<br>
日出雾露馀，青松如膏沐。<br>
澹然离言说，悟悦心自足。<p>
<a name="035"></a>035柳宗元：溪居<p>
久为簪组累，幸此南夷谪。<br>
闲依农圃邻，偶似山林客。<br>
晓耕翻露草，夜榜响溪石。<br>
来往不逢人，长歌楚天碧。<br>
</p>
<hr>
<p><br>
<a name="036"></a>036王昌龄：塞上曲<p>
蝉鸣空桑林，八月萧关道。<br>
出塞复入塞，处处黄芦草。<br>
从来幽并客，皆向沙场老。<br>
莫学游侠儿，矜夸紫骝好。<p>
<a name="037"></a>037王昌龄：塞下曲<p>
饮马渡秋水，水寒风似刀。<br>
平沙日未没，黯黯见临洮。<br>
昔日长城战，咸言意气高。<br>
黄尘足今古，白骨乱蓬蒿。<p>
<a name="038"></a>038李白：关山月<p>
明月出天山，苍茫云海间。<br>
长风几万里，吹度玉门关。<br>
汉下白登道，胡窥青海湾。<br>
由来征战地，不见有人还。<br>
戍客望边色，思归多苦颜。<br>
高楼当此夜，叹息未应闲。<p>
<a name="039"></a>039李白：子夜四时歌：春歌<p>
秦地罗敷女，采桑绿水边。<br>
素手青条上，红妆白日鲜。<br>
蚕饥妾欲去，五马莫留连。<p>
<a name="040"></a>040李白：子夜四时歌：夏歌<p>
镜湖三百里，菡萏发荷花。<br>
五月西施采，人看隘若耶。<br>
回舟不待月，归去越王家。<p>
<a name="041"></a>041李白：子夜四时歌：秋歌<p>
长安一片月，万户捣衣声。<br>
秋风吹不尽，总是玉关情。<br>
何日平胡虏，良人罢远征？<p>
<a name="042"></a>042李白：子夜四时歌：冬歌<p>
明朝驿使发，一夜絮征袍。<br>
素手抽针冷，那堪把剪刀。<br>
裁缝寄远道，几日到临洮？<p>
<a name="043"></a>043李白：长干行<p>
妾发初覆额，折花门前剧。<br>
郎骑竹马来，绕床弄青梅。<br>
同居长干里，两小无嫌猜。<br>
十四为君妇，羞颜未尝开。<br>
低头向暗壁，千唤不一回。<br>
十五始展眉，愿同尘与灰。<br>
常存抱柱信，岂上望夫台！<br>
十六君远行，瞿塘滟预堆。<br>
五月不可触，猿鸣天上哀。<br>
门前迟行迹，一一生绿苔。<br>
苔深不能扫，落叶秋风早。<br>
八月蝴蝶来，双飞西园草。<br>
感此伤妾心，坐愁红颜老。<br>
早晚下三巴，预将书报家。<br>
相迎不道远，直至长风沙。<p>
<a name="044"></a>044孟郊：烈女操<p>
梧桐相待老，鸳鸯会双死。<br>
贞妇贵殉夫，舍生亦如此。<br>
波澜誓不起，妾心井中水。<p>
<a name="045"></a>045孟郊：游子吟<p>
慈母手中线，游子身上衣。<br>
临行密密缝，意恐迟迟归。<br>
谁言寸草心，报得三春辉？<p>
<a name="046"></a>046陈子昂：登幽州台歌<p>
前不见古人，后不见来者。<br>
念天地之悠悠，独怆然而涕下！<br>
</p>
<hr>
<p><br>
<a name="047"></a>047李颀：古意<p>
男儿事长征，少小幽燕客。<br>
赌胜马蹄下，由来轻七尺。<br>
杀人莫敢前，须如猬毛磔。<br>
黄云陇底白雪飞，未得报恩不能归。<br>
辽东小妇年十五，惯弹琵琶解歌舞。<br>
今为羌笛出塞声，使我三军泪如雨！<p>
<a name="048"></a>048李颀：送陈章甫<p>
四月南风大麦黄，枣花未落桐叶长。<br>
青山朝别暮还见，嘶马出门思故乡。<br>
陈侯立身何坦荡，虬须虎眉仍大颡。<br>
腹中贮书一万卷，不肯低头在草莽。<br>
东门酤酒饮我曹，心轻万事皆鸿毛。<br>
醉卧不知白日暮，有时空望孤云高。<br>
长河浪头连天黑，津口停舟渡不得。<br>
郑国游人未及家，洛阳行子空叹息。<br>
闻道故林相识多，罢官昨日今如何？<p>
<a name="049"></a>049李颀：琴歌<p>
主人有酒欢今夕，请奏鸣琴广陵客。<br>
月照城头乌半飞，霜凄万树风入衣。<br>
铜炉华烛烛增辉，初弹渌水后楚妃。<br>
一声已动物皆静，四座无言星欲稀。<br>
清淮奉使千馀里，敢告云山从此始？<p>
<a name="050"></a>050李颀：听董大弹胡笳声兼寄语弄房给事<p>
蔡女昔造胡笳声，一弹一十有八拍。<br>
胡人落泪沾边草，汉使断肠对归客。<br>
古戍苍苍烽火寒，大荒沈沈飞雪白。<br>
先拂声弦后角羽，四郊秋叶惊［扌戚］［扌戚］。<br>
董夫子，通神明，深山窃听来妖精。<br>
言迟更速皆应手，将往复旋如有情。<br>
空山百鸟散还合，万里浮云阴且晴。<br>
嘶酸雏雁失群夜，断绝胡儿恋母声。<br>
川为静其波，鸟亦罢其鸣。<br>
乌孙部落家乡远，逻娑沙尘哀怨生。<br>
幽音变调忽飘洒，长风吹林雨堕瓦。<br>
迸泉飒飒飞木末，野鹿呦呦走堂下。<br>
长安城连东掖垣，凤凰池对青琐门。<br>
高才脱略名与利，日夕望君抱琴至。<p>
<a name="051"></a>051李颀：听安万善吹筚篥歌<p>
南山截竹为筚篥，此乐本自龟兹出。<br>
流传汉地曲转奇，凉州胡人为我吹。<br>
傍邻闻者多叹息，远客思乡皆泪垂。<br>
世人解听不解赏，长飙风中自来往。<br>
枯桑老柏寒飕［风留］，九雏鸣凤乱啾啾。<br>
龙吟虎啸一时发，万籁百泉相与秋。<br>
忽然更作渔阳掺，黄云萧条白日暗。<br>
变调如闻杨柳春，上林繁花照眼新。<br>
岁夜高堂列明烛，美酒一杯声一曲。<p>
<a name="052"></a>052孟浩然：夜归鹿门山歌<p>
山寺钟鸣昼已昏，渔梁渡头争渡喧。<br>
人随沙路向江村，余亦乘舟归鹿门。<br>
鹿门月照开烟树，忽到庞公栖隐处。<br>
岩扉松径长寂寥，惟有幽人自来去。<p>
<a name="053"></a>053李白：庐山谣寄卢侍御虚舟<p>
我本楚狂人，凤歌笑孔丘。<br>
手持绿玉杖，朝别黄鹤楼。<br>
五岳寻仙不辞远，一生好入名山游。<br>
庐山秀出南斗傍，屏风九叠云锦张。<br>
影落明湖青黛光，金阙前开二峰长。<br>
银河倒挂三石梁，香炉瀑布遥相望。<br>
回崖沓障凌苍苍。<br>
翠影红霞映朝日，鸟飞不到吴天长。<br>
登高壮观天地间，大江茫茫去不黄。<br>
黄云万里动风色，白波九道流雪山。<br>
好为庐山谣，兴因庐山发。<br>
闲窥石镜清我心，谢公行处苍苔没。<br>
早服还丹无世情，琴心三叠道初成。<br>
遥见仙人彩云里，手把芙蓉朝玉京。<br>
先期汗漫九垓上，愿接卢敖游太清。<p>
<a name="054"></a>054李白：梦游天姥吟留别<p>
海客谈瀛洲，烟涛微茫信难求。<br>
越人语天姥，云霓明灭或可睹。<br>
天姥连天向天横，势拔五岳掩赤城。<br>
天台四万八千丈，对此欲倒东南倾。<br>
我欲因之梦吴越，一夜飞渡镜湖月。<br>
湖月照我影，送我至剡溪。<br>
谢公宿处今尚在，渌水荡漾清猿啼。<br>
脚著谢公屐，身登青云梯。<br>
半壁见海日，空中闻天鸡。<br>
千岩万壑路不定，迷花倚石忽已暝。<br>
熊咆龙吟殷岩泉，栗深林兮惊层巅。<br>
云青青兮欲雨，水澹澹兮生烟。<br>
裂缺霹雳，丘峦崩摧。<br>
洞天石扇，訇然中开。<br>
青冥浩荡不见底，日月照耀金银台。<br>
霓为衣兮风为马，云之君兮纷纷而来下。<br>
虎鼓瑟兮鸾回车，仙之人兮列如麻。<br>
忽魂悸以魄动，恍惊起而长嗟。<br>
惟觉时之枕席，失向来之烟霞。<br>
世间行乐亦如此，古来万事东流水。<br>
别君去兮何时还？且放白鹿青崖间。<br>
须行即骑访名山。<br>
安能摧眉折腰事权贵，使我不得开心颜！<p>
<a name="055"></a>055李白：金陵酒肆留别<p>
风吹柳花满店香，吴姬压酒唤客尝。<br>
金陵子弟来相送，欲行不行各尽觞。<br>
请君试问东流水，别意与之谁短长？<p>
<a name="056"></a>056李白：宣州谢［月兆］楼饯别校书叔云<p>
弃我去者，昨日之日不可留。<br>
乱我心者，今日之日多烦忧！<br>
长风万里送秋雁，对此可以酣高楼。<br>
蓬莱文章建安骨，中间小谢又清发。<br>
俱怀逸兴壮思飞，欲上青天览明月。<br>
抽刀断水水更流，举杯销愁愁更愁。<br>
人生在世不称意，明朝散发弄扁舟。<p>
<a name="057"></a>057岑参：走马川行奉送封大夫出师西征<p>
君不见走马川行雪海边，平沙莽莽黄入天。<br>
轮台九月风夜吼，一川碎石大如斗。<br>
随风满地石乱走，匈奴草黄马正肥。<br>
金山西见烟尘飞，汉家大将西出师。<br>
将军金甲夜不脱，半夜军行戈相拨。<br>
风头如刀面如割，马毛带雪汗气蒸。<br>
五花连钱旋作冰，幕中草檄砚水凝。<br>
虏骑闻之应胆慑，料知短兵不敢接。<br>
车师西门伫献捷！<p>
<a name="058"></a>058岑参：轮台歌奉送封大夫出师西征<p>
轮台城头夜吹角，轮台城北旄头落。<br>
羽书昨夜过渠黎，单于已在金山西。<br>
戍楼西望烟尘黑，汉兵屯在轮台北。<br>
上将拥旄西出征，平明吹笛大军行。<br>
四边伐鼓雪海涌，三军大呼阴山动。<br>
虏塞兵气连云屯，战场白骨缠草根。<br>
剑河风急雪片阔，沙口石冻马蹄脱。<br>
亚相勤王甘苦辛，誓将报主静边尘。<br>
古来青史谁不见，今见功名胜古人。<p>
<a name="059"></a>059岑参：白雪歌送武判官归京<p>
北风卷地白草折，胡天八月即飞雪。<br>
忽如一夜春风来，千树万树梨花开。<br>
散入珠帘湿罗幕，狐裘不暖锦衾薄。<br>
将军角弓不得控，都护铁衣冷犹著。<br>
瀚海阑干百丈冰，愁云黪淡万里凝。<br>
中军置酒饮归客，胡琴琵琶与羌笛。<br>
纷纷暮雪下辕门，风掣红旗冻不翻。<br>
轮台东门送君去，去时雪满天山路。<br>
山回路转不见君，雪上空留马行处。<p>
<a name="060"></a>060杜甫：韦讽录事宅观曹将军画马图<p>
国初以来画鞍马，神妙独数江都王。<br>
将军得名三十载，人间又见真乘黄。<br>
曾貌先帝照夜白，龙池十日飞霹雳。<br>
内府殷红玛瑙盘，婕妤传诏才人索。<br>
盘赐将军拜舞归，轻纨细绮相追飞。<br>
贵戚权门得笔迹，始觉屏障生光辉。<br>
昔日太宗拳毛［马呙］，近时郭家狮子花。<br>
今之新图有二马。复令识者久叹嗟。<br>
此皆骑战一敌万，缟素漠漠开风沙。<br>
其余七匹亦殊绝，迥若寒空杂烟雪。<br>
霜蹄蹴踏长楸间，马官厮养森成列。<br>
可怜九马争神骏，顾视清高气深稳。<br>
借问苦心爱者谁，后有韦讽前支盾。<br>
忆昔巡幸新丰宫，翠花拂天来向东。<br>
腾骧磊落三万匹，皆与此图筋骨同。<br>
自从献宝朝河宗，无复射蛟江水中。<br>
君不见，金粟堆前松柏里。龙媒去尽鸟呼风。<p>
<a name="061"></a>061杜甫：丹青引赠曹霸将军<p>
将军魏武之子孙，于今为庶为青门。<br>
英雄割据虽已矣，文采风流今尚存。<br>
学书初学卫夫人，但恨无过王右军。<br>
丹青不知老将至，富贵于我如浮云。<br>
开元之中常引见，承恩数上南熏殿。<br>
凌烟功臣少颜色，将军下笔开生面。<br>
良相头上进贤冠，猛将腰间大羽箭。<br>
褒公鄂公毛发动，英姿飒爽犹酣战。<br>
先帝天马玉花骢，画工如山貌不同。<br>
是日牵来赤墀下，迥立阊阖生长风。<br>
诏谓将军拂绢素，意匠惨淡经营中。<br>
斯须九重真龙出，一洗万古凡马空。<br>
玉花却在御榻上，榻上庭前屹相向。<br>
至尊含笑催赐金，圉人太仆皆惆怅。<br>
弟子韩干早入室，亦能画马穷殊相。<br>
干惟画肉不画骨，忍使骅骝气凋丧。<br>
将军画善盖有神，偶逢佳士亦写真。<br>
即今漂泊干戈际，屡貌寻常行路人。<br>
涂穷反遭俗眼白，世上未有如公贫。<br>
但看古来盛名下，终日坎［土禀］缠其身！<p>
<a name="062"></a>062杜甫：寄韩谏议<p>
今我不乐思岳阳，身欲奋飞病在床。<br>
美人娟娟隔秋水，濯足洞庭望八荒。<br>
鸿飞冥冥日月白，青枫叶赤天雨霜。<br>
玉京群帝集北斗，或骑麒麟翳凤凰。<br>
芙蓉旌旗烟雾落，影动倒景摇潇湘。<br>
星宫之君醉琼浆，羽人稀少不在旁。<br>
似闻昨者赤松子，恐是汉代韩张良。<br>
昔随刘氏定长安，帷幄未改神惨伤。<br>
国家成败吾岂敢，色难腥腐餐枫香。<br>
周南留滞古所惜，南极老人应寿昌。<br>
美人胡为隔秋水，焉得置之贡玉堂？<p>
<a name="063"></a>063杜甫：古柏行<p>
孔明庙前有老柏，柯如青铜根如石。<br>
双皮溜雨四十围，黛色参天二千尺。<br>
君臣已与时际会，树木犹为人爱惜。<br>
云来气接巫峡长，月出寒通雪山白。<br>
忆昨路绕锦亭东，先主武侯同［门必］宫。<br>
崔嵬枝干郊原古，窈窕丹青户牖空。<br>
落落盘踞虽得地，冥冥孤高多烈风。<br>
扶持自是神明力，正直元因造化功。<br>
大厦如倾要梁栋，万牛回首丘山重。<br>
不露文章世已惊，未辞剪伐谁能送？<br>
苦心岂免容蝼蚁？香叶终经宿鸾凤。<br>
志士幽人莫怨嗟，古来材大难为用！<p>
<a name="064"></a>064杜甫：观公孙大娘弟子舞剑器行并序<p>
大历二年十月十九日夔府别驾元持宅见临颍李十二娘舞剑器，壮其蔚［足支］。问<br>
其所师，曰：余公孙大娘弟子也。开元三载，余尚童稚，记于郾城观公孙氏舞剑器<br>
浑脱。浏漓顿挫，独出冠时。自高头宜春梨园二伎坊内人，洎外供奉，晓是舞者，<br>
圣文神武皇帝初，公孙一人而已。玉貌锦衣，况余白首！今兹弟子亦匪盛颜。既辨<br>
其由来，知波澜莫二。抚事慷慨，聊为剑器行。昔者吴人张旭善草书书帖，数尝於<br>
邺县见公孙大娘舞西河剑器，自此草书长进，豪荡感激。即公孙可知矣！<p>
昔有佳人公孙氏，一舞剑器动四方。<br>
观者如山色沮丧，天地为之久低昂。<br>
霍如羿射九日落，矫如群帝骖龙翔。<br>
来如雷霆收震怒，罢如江海凝清光。<br>
绛唇珠袖两寂寞，晚有弟子传芬芳。<br>
临颍美人在白帝，妙舞此曲神扬扬。<br>
与余问答既有以，感时抚事增惋伤。<br>
先帝侍女八千人，公孙剑器初第一。<br>
五十年间似反掌，风尘［氵项］洞昏王室。<br>
梨园子弟散如烟，女乐馀姿映寒日。<br>
金粟堆前木已拱，瞿塘石城草萧瑟。<br>
玳筵急管曲复终，乐极哀来月东出。<br>
老夫不知其所往，足茧荒山转愁疾。<p>
<a name="065"></a>065元结：石鱼湖上醉歌并序<p>
漫叟以公田米酿酒，因休暇，则载酒于湖上，<br>
时取一醉；欢醉中，据湖岸，引臂向鱼取酒，<br>
使舫载之，遍饮坐者。意疑倚巴丘，酌於君山<br>
之上，诸子环洞庭而坐，酒舫泛泛然，触波涛<br>
而往来者，乃作歌以长之。<p>
石鱼湖，似洞庭，夏水欲满君山青。<br>
山为樽，水为沼，酒徒历历坐洲鸟。<br>
长风连日作大浪，不能废人运酒舫。<br>
我持长瓢坐巴丘，酌饮四座以散愁。<p>
<a name="066"></a>066韩愈：山石<p>
山石荦确行径微，黄昏到寺蝙蝠飞。<br>
升堂坐阶新雨足，芭蕉叶大栀子肥。<br>
僧言古壁佛画好，以火来照所见稀。<br>
铺床拂席置羹饭，疏粝亦足饱我饥。<br>
夜深静卧百虫绝，清月出岭光入扉。<br>
天明独去无道路，出入高下穷烟霏。<br>
山红涧碧纷烂漫，时见松枥皆十围。<br>
当流赤足蹋涧石，水声激激风吹衣。<br>
人生如此自可乐，岂必局束为人［革几］！<br>
嗟哉吾党二三子，安得至老不更归！<p>
<a name="067"></a>067韩愈：八月十五夜赠张功曹<p>
纤云四卷天无河，清风吹空月舒波。<br>
沙平水息声影绝，一杯相属君当歌。<br>
君歌声酸辞且苦，不能听终泪如雨。<br>
洞庭连天九嶷高，蛟龙出没猩鼯号。<br>
十生九死到官所，幽居默默如藏逃。<br>
下床畏蛇食畏药，海气湿蛰熏腥臊。<br>
昨者州前槌大鼓，嗣皇继圣登夔皋。<br>
赦书一日行万里，罪从大辟皆除死。<br>
迁者追回流者还，涤瑕荡垢清朝班。<br>
州家申名使家抑，坎轲只得移荆蛮。<br>
判司卑官不堪说，未免捶楚尘埃间。<br>
同时辈流多上道，天路幽险难追攀。<br>
君歌且休听我歌，我歌今与君殊科。<br>
一年明月今宵多，人生由命非由他。<br>
有酒不饮奈明何！<p>
<a name="068"></a>068韩愈：谒衡岳庙遂宿岳寺题门楼<p>
五岳祭秩皆三公，四方环镇嵩当中。<br>
火维地荒足妖怪，天假神柄专其雄。<br>
喷云泄雾藏半腹，虽有绝顶谁能穷？<br>
我来正逢秋雨节，阴气晦昧无清风。<br>
潜心默祷若有应，岂非正直能感通！<br>
须臾静扫众峰出，仰见突兀撑青空。<br>
紫盖连延接天柱，石廪腾掷堆祝融。<br>
森然魄动下马拜，松柏一迳趋灵宫。<br>
纷墙丹柱动光彩，鬼物图画填青红。<br>
升阶伛偻荐脯酒，欲以菲薄明其衷。<br>
庙内老人识神意，睢盱侦伺能鞠躬。<br>
手持杯［王交］导我掷，云此最吉馀难同。<br>
窜逐蛮荒幸不死，衣食才足甘长终。<br>
侯王将相望久绝，神纵欲福难为功！<br>
夜投佛寺上高阁，星月掩映云［日童］［日龙］。<br>
猿鸣钟动不知曙，杲杲寒日生于东。<p>
<a name="069"></a>069韩愈：石鼓歌<p>
张生手持石鼓文，劝我识作石鼓歌。<br>
少陵无人谪仙死，才薄将奈石鼓何！<br>
周纲凌迟四海沸，宣王愤起挥天戈。<br>
大开明堂受朝贺，诸侯剑佩鸣相磨。<br>
搜于岐阳骋雄俊，万里禽兽皆遮罗。<br>
镌功勒成告万世，凿石作鼓隳嵯峨。<br>
从臣才艺咸第一，拣选撰刻留山阿。<br>
雨淋日炙野火燎，鬼物守护烦［扌为］呵。<br>
公从何处得纸本？毫发尽备无差讹。<br>
辞严义密读难晓，字体不类隶与蝌。<br>
年深岂免有缺画，快剑砍断生蛟鼍。<br>
鸾翔凤翥众仙下，珊瑚碧树交枝柯。<br>
金绳铁索锁钮壮，古鼎跃水龙腾梭。<br>
陋儒编诗不收入，二雅褊迫无委蛇。<br>
孔子西行不到秦，掎摭星宿遗羲娥。<br>
嗟予好古生苦晚，对此涕泪双滂沱。<br>
忆昔初蒙博士征，其年始改称元和。<br>
故人从军在右辅，为我度量掘臼科。<br>
濯冠沐浴告祭酒，如此至宝存岂多！<br>
毡包席裹可立致，十鼓只载数骆驼。<br>
荐诸太庙比郜鼎，光价岂止百倍过！<br>
圣恩若许留太学，诸生讲解得切磋。<br>
观经鸿都尚填咽，坐见举国来奔波。<br>
剜苔剔藓露节角，安置妥帖平不颇。<br>
大厦深檐与盖覆，经历久远期无佗。<br>
中朝大官老于事，讵肯感激徒□（“妍”右上一横改为“合”）婀。<br>
牧童敲火牛砺角，谁复著手为摩挲？<br>
日销月铄就埋没，六年西顾空吟哦。<br>
羲之俗书趁姿媚，数纸尚可博白鹅。<br>
继周八代争战罢，无人收拾理则那。<br>
方今太平日无事，柄任儒术崇丘轲。<br>
安能以此上论列，愿借辩口如悬河。<br>
石鼓之歌止于此，呜呼吾意其蹉跎！<p>
<a name="070"></a>070柳宗元：渔翁<p>
渔翁夜傍西岩宿，晓汲清湘燃楚烛。<br>
烟销日出不见人，［矣欠］乃一声山水绿。<br>
回看天际下中流，岩上无心云相逐。<p>
<a name="071"></a>071白居易：长恨歌<p>
汉皇重色思倾国，御宇多年求不得。<br>
杨家有女初长成，养在深闺人未识。<br>
天生丽质难自弃，一朝选在君王侧。<br>
回眸一笑百媚生，六宫粉黛无颜色。<br>
春寒赐浴华清池，温泉水滑洗凝脂。<br>
侍儿扶起娇无力，始是新承恩泽时。<br>
云鬓花颜金步摇，芙蓉帐暖度春宵。<br>
春宵苦短日高起，从此君王不早朝。<br>
承欢侍宴无闲暇，春从春游夜专夜。<br>
后宫佳丽三千人，三千宠爱在一身。<br>
金星妆成娇侍夜，玉楼宴罢醉和春。<br>
姊妹弟兄皆列士，可怜光彩生门户。<br>
遂令天下父母心，不重生男重生女。<br>
骊宫高处入青云，仙乐风飘处处闻。<br>
缓歌慢舞凝丝竹，尽日君王看不足。<br>
渔阳鼙鼓动地来，惊破霓裳羽衣曲。<br>
九重城阙烟尘生，千乘万骑西南行。<br>
翠华摇摇行复止，西出都门百馀里。<br>
六军不发无奈何，宛转蛾眉马前死。<br>
花钿委地无人收，翠翘金雀玉搔头。<br>
君王掩面救不得，回看血泪相和流。<br>
黄埃散漫风萧索，云栈萦纡登剑阁。<br>
峨嵋山下少人行，旌旗无光日色薄。<br>
蜀江水碧蜀山青，圣主朝朝暮暮情。<br>
行宫见月伤心色，夜雨闻铃肠断声。<br>
天旋地转回龙驭，到此踌躇不能去。<br>
马嵬坡下泥土中，不见玉颜空死处。<br>
君臣相顾尽沾衣，东望都门信马归。<br>
归来池苑皆依旧，太液芙蓉未央柳。<br>
芙蓉如面柳如眉，对此如何不泪垂！<br>
春风桃李花开日，秋雨梧桐叶落时。<br>
西宫南内多秋草，落叶满阶红不扫。<br>
梨园子弟白发新，椒房阿监青娥老。<br>
夕殿萤飞思悄然，孤灯挑尽未成眠。<br>
迟迟钟鼓初长夜，耿耿星河欲曙天。<br>
鸳鸯瓦冷霜华重，翡翠衾寒谁与共？<br>
悠悠生死别经年，魂魄不曾来入梦。<br>
临邛道士鸿都客，能以精诚致魂魄。<br>
为感君王辗转思，遂教方士殷勤觅。<br>
排空驭气奔如电，升天入地求之遍。<br>
上穷碧落下黄泉，两处茫茫皆不见。<br>
忽闻海上有仙山，山在虚无缥缈间。<br>
楼阁玲珑五云起，其中绰约多仙子。<br>
中有一人字太真，雪肤花貌参差是。<br>
金阙西厢叩玉扃，转教小玉报双成。<br>
闻道汉家天子使，九华帐里梦魂惊。<br>
揽衣推枕起徘徊，珠箔银屏迤逦开。<br>
云鬓半偏新睡觉，花冠不整下堂来。<br>
风吹仙袂飘飘举，犹似霓裳羽衣舞。<br>
玉容寂寞泪阑干，梨花一枝春带雨。<br>
含情凝睇谢君王，一别音容两渺茫。<br>
昭阳殿里恩爱绝，蓬莱宫中日月长。<br>
回头下望人寰处，不见长安见尘雾。<br>
唯将旧物表深情，钿合金钗寄将去。<br>
钗留一股合一扇，钗擘黄金合分钿。<br>
但教心似金钿坚，天上人间会相见。<br>
临别殷勤重寄词，词中有誓两心知。<br>
七月七日长生殿，夜半无人私语时。<br>
在天愿作比翼鸟，在地愿为连理枝。<br>
天长地久有时尽，此恨绵绵无绝期！<p>
<a name="072"></a>072白居易：琵琶行并序<p>
元和十年，予左迁九江郡司马。明年秋，送客湓浦口，闻船中夜弹琵琶者，听其音<br>
，铮铮然有京都声；问其人，本长安倡女，尝学琵琶於穆曹二善才。年长色衰，委<br>
身为贾人妇。遂命酒，使快弹数曲，曲罢悯然。自叙少小时欢乐事，今漂沦憔悴，<br>
转徙於江湖间。予出官二年恬然自安，感斯人言，是夕，始觉有迁谪意，因为长句<br>
歌以赠之，凡六百一十六言，命曰琵琶行。<p>
浔言江头夜送客，枫叶荻花秋瑟瑟。<br>
主人下马客在船，举酒欲饮无管弦。<br>
醉不成欢惨将别，别时茫茫江浸月。<br>
忽闻水上琵琶声，主人忘归客不发。<br>
寻声暗问弹者谁，琵琶声停欲语迟。<br>
移船相近邀相见，添酒回灯重开宴。<br>
千呼万唤始出来，犹抱琵琶半遮面。<br>
转轴拨弦三两声，未成曲调先有情。<br>
弦弦掩抑声声思，似诉平生不得志。<br>
低眉信手续续弹，说尽心中无限事。<br>
轻拢慢捻抹复挑，初为霓裳后六么。<br>
大弦嘈嘈如急雨，小弦切切如私语。<br>
嘈嘈切切错杂弹，大珠小珠落玉盘。<br>
间关莺语花底滑，幽咽泉流水下滩。<br>
水泉冷涩弦凝绝，凝绝不通声渐歇。<br>
别有幽愁暗恨生，此时无声胜有声。<br>
银瓶乍破水浆迸，铁骑突出刀枪鸣。<br>
曲终收拨当心画，四弦一声如裂帛。<br>
东船西舫悄无言，唯见江心秋月白。<br>
沈吟放拨插弦中，整顿衣裳起敛容。<br>
自言本是京城女，家在虾蟆陵下住。<br>
十三学得琵琶成，名属教坊第一部。<br>
曲罢曾教善才服，妆成每被秋娘妒。<br>
五陵年少争缠头，一曲红绡不知数。<br>
钿头银篦击节碎，血色罗裙翻酒污。<br>
今年欢笑复明年，秋月春风等闲度。<br>
弟走从军阿姨死，暮去朝来颜色故。<br>
门前冷落车马稀，老大嫁作商人妇。<br>
商人重利轻别离，前月浮梁买茶去。<br>
去来江口守空船，绕船月明江水寒。<br>
夜深忽梦少年事，梦啼妆泪红阑干。<br>
我闻琵琶已叹息，又闻此语重唧唧。<br>
同是天涯沦落人，相逢何必曾相识！<br>
我从去年辞帝京，谪居卧病浔阳城。<br>
浔阳地僻无音乐，终岁不闻丝竹声。<br>
住近湓江地低湿，黄芦苦竹绕宅生。<br>
其间旦暮闻何物？杜鹃啼血猿哀鸣。<br>
春江花朝秋月夜，往往取酒还独倾。<br>
岂无山歌与村笛，呕哑嘲哳难为听！<br>
今夜闻君琵琶语，如听仙乐耳暂明。<br>
莫辞更坐弹一曲，为君翻作琵琶行。<br>
感我此言良久立，却坐促弦弦转急。<br>
凄凄不似向前声，满座重闻皆掩泣。<br>
座中泣下谁最多，江州司马青衫湿！<p>
<a name="073"></a>073李商隐：韩碑<p>
元和天子神武姿，彼何人哉轩与羲。<br>
誓将上雪列圣耻，坐法宫中朝四夷。<br>
淮西有贼五十载，封狼生［豸区］［豸区］生罴。<br>
不据山河据平地，长戈利矛日可麾。<br>
帝得圣相相曰度，贼斫不死神扶持。<br>
腰悬相印作都统，阴风惨澹天王旗。<br>
□（上朔下心］武古通作牙爪，仪曹外郎载笔随。<br>
行军司马智且勇，十四万众犹虎貔。<br>
入蔡缚贼献太庙，功无与让恩不訾。<br>
帝曰汝度功第一，汝从事愈宜为辞。<br>
愈拜稽首蹈且舞，金石刻画臣能为。<br>
古者世称大手笔，此事不系于职司。<br>
当仁自古有不让，言讫屡颔天子颐。<br>
公退斋戒坐小阁，濡染大笔何淋漓！<br>
点窜尧典舜典字，涂改清庙生民诗。<br>
文成破体书在纸，清晨再拜铺丹墀。<br>
表曰臣愈昧死上，咏神圣功书之碑。<br>
碑高三丈字如斗，负以灵鳌蟠以螭。<br>
句奇语重喻者少，谗之天子言其私。<br>
长绳百尺拽碑倒，粗沙大石相磨治。<br>
公之斯文若元气，先时已入人肝脾。<br>
汤盘孔鼎有述作，今无其器存其辞。<br>
呜呼圣皇及圣相，相与［火亘］赫流淳熙。<br>
公之斯文不示后，曷与三五相攀追。<br>
愿书万本诵万过，口角流沫右手胝。<br>
传之七十有二代，以为封禅玉检明堂基。<br>
</p>
<hr>
<p><br>
<a name="074"></a>074高适：燕歌行并序<p>
开元二十六年，客有从御史大夫张公出塞而还者，作燕歌行以示适，感征戍之事，<br>
因而和焉。<p>
汉家烟尘在东北，汉将辞家破残贼。<br>
男儿本自重横行，天子非常赐颜色。<br>
［扌从］金伐鼓下榆关，旌旆逶迤碣石间。<br>
校尉羽书飞瀚海，单于猎火照狼山。<br>
山川萧条极边土，胡骑凭陵杂风雨。<br>
战士军前半死生，美人帐下犹歌舞。<br>
大漠穷秋塞草衰，孤城落日斗兵稀。<br>
身当恩遇常轻敌，力尽关山未解围。<br>
铁衣远戍辛勤久，玉筋应啼别离后。<br>
少妇城南欲断肠，征人蓟北空回首。<br>
边庭飘摇那可度，绝域苍茫更何有！<br>
杀气三时作阵云，寒声一夜传刁斗。<br>
相看白刃血纷纷，死节从来岂顾勋？<br>
君不见沙场征战苦，至今犹忆李将军！<p>
<a name="075"></a>075李颀：古从军行<p>
白日登山望烽火，黄昏饮马傍交河。<br>
行人刁斗风沙暗，公主琵琶幽怨多。<br>
野云万里无城郭，雨雪纷纷连大漠。<br>
胡雁哀鸣夜夜飞，胡儿眼泪双双落。<br>
闻道玉门犹被遮，应将性命逐轻车。<br>
年年战骨埋荒外，空见葡萄入汉家。<p>
<a name="076"></a>076王维：洛阳女儿行<p>
洛阳女儿对门居，才可容颜十五馀。<br>
良人玉勒乘骢马，侍女金盘脍鲤鱼。<br>
画阁朱楼尽相望，红桃绿柳垂檐向。<br>
罗帷送上七香车，宝扇迎归九华帐。<br>
狂夫富贵在青春，意气骄奢剧季伦。<br>
自怜碧玉亲教舞，不惜珊瑚持与人。<br>
春窗曙灭九微火，九微片片飞花琐。<br>
戏罢曾无理曲时，妆成只是薰香坐。<br>
城中相识尽繁华，日夜经过赵李家。<br>
谁怜越女颜如玉，贫贱江头自浣纱！<p>
<a name="077"></a>077王维：老将行<p>
少年十五二十时，步行夺得胡马骑。<br>
射杀山中白额虎，肯数邺下黄须儿！<br>
一身转战三千里，一剑曾当百万师。<br>
汉兵奋迅如霹雳，虏骑崩腾畏蒺藜。<br>
卫青不败由天幸，李广无功缘数奇。<br>
自从弃置便衰朽，世事蹉跎成白首。<br>
昔时飞箭无全目，今日垂杨生左肘。<br>
路旁时卖故侯瓜，门前学种先生柳。<br>
苍茫古木连穷巷，寥落寒山对虚牖。<br>
誓令疏勒出飞泉，不似颍川空使酒。<br>
贺兰山下阵如云，羽檄交驰日夕闻。<br>
节使三河募年少，诏书五道出将军。<br>
试拂铁衣如雪色，聊持宝剑动星文。<br>
愿得燕弓射大将，耻令越甲鸣吾君。<br>
莫嫌旧日云中守，犹堪一战取功勋！<p>
<a name="078"></a>078王维：桃源行<p>
渔舟逐水爱山春，两岸桃花夹古津。<br>
坐看红树不知远，行尽青溪不见人。<br>
山口潜行始隈［阝奥］，山开旷望旋平陆。<br>
遥看一处攒云树，近入千家散花竹。<br>
樵客初传汉姓名，居人未改秦衣服。<br>
居人共住武陵源，还从物外起田园。<br>
月明松下房栊静，日出云中鸡犬喧。<br>
惊闻俗客争来集，竞引还家问都邑。<br>
平明闾巷扫花开，薄暮渔樵乘水入。<br>
初因避地去人间，及至成仙遂不还。<br>
峡里谁知有人事？世中遥望空云山。<br>
不疑灵境难闻见，尘心未尽思乡县。<br>
出洞无论隔山水，辞家终拟长游衍。<br>
自谓经过旧不迷，安知峰壑今来变？<br>
当时只记入山深，青溪几曲到云林。<br>
春来遍是桃花水，不辨仙源何处寻。<p>
<a name="079"></a>079李白：蜀道难<p>
噫吁戏，危乎高哉！<br>
蜀道之难难于上青天！<br>
蚕丛及鱼凫，开国何茫然！<br>
尔来四万八千岁，始与秦塞通人烟。<br>
西当太白有鸟道，可以横绝峨眉巅。<br>
地崩山摧壮士死，然后天梯石栈方钩连。<br>
上有六龙回日之高标，下有冲波逆折之回川。<br>
黄鹤之飞尚不得，猿猱欲度愁攀援。<br>
青泥何盘盘，百步九折萦岩峦。<br>
扪参历井仰胁息，以手抚膺坐长叹。<br>
问君西游何时还？畏途□（繁体“谗”换山旁）岩不可攀！<br>
但见悲鸟号古木，雄飞雌从绕林间。<br>
又闻子规啼，夜月愁空山。<br>
蜀道之难难于上青天！使人听此凋朱颜。<br>
连峰去天不盈尺，枯松倒挂倚绝壁。<br>
飞湍瀑流争喧［兀豕］，冰崖转石万壑雷。<br>
其险也如此！<br>
嗟尔远道之人，胡为乎来哉？<br>
剑阁峥嵘而崔嵬。<br>
一夫当关，万夫莫开。<br>
所守或匪亲，化为狼与豺。<br>
朝避猛虎，夕避长蛇。<br>
磨牙吮血，杀人如麻。<br>
锦城虽云乐，不如早还家。<br>
蜀道之难难于上青天！侧身西望常咨嗟！<p>
<a name="080"></a>080李白：长相思二首之一<p>
长相思，在长安。<br>
络纬秋啼金井阑，微霜凄凄簟色寒。<br>
孤灯不明思欲绝，卷帷望月空长叹。<br>
美人如花隔云端。<br>
上有青冥之长天，下有渌水之波澜。<br>
天长路远魂飞苦，梦魂不到关山难。<br>
长相思，摧心肝！<p>
<a name="081"></a>081李白：长相思二首之二<p>
日色已尽花含烟，月明欲素愁不眠。<br>
赵瑟初停凤凰柱，蜀琴欲奏鸳鸯弦。<br>
此曲有意无人传，愿随春风寄燕然。<br>
忆君迢迢隔青天。<br>
昔日横波目，今成流泪泉。<br>
不信妾肠断，归来看取明镜前。<p>
<a name="082"></a>082李白：行路难三首之一<p>
金樽清酒斗十千，玉盘珍羞值万钱。<br>
停杯投箸不能食，拔剑四顾心茫然。<br>
欲渡黄河冰塞川，将登太行雪满山。<br>
闲来垂钓碧溪上，忽复乘舟梦日边。<br>
行路难，行路难！多歧路，今安在？<br>
长风破浪会有时，直挂云帆济沧海。<p>
<a name="083"></a>083李白：行路难三首之二<p>
大道如青天，我独不得出。<br>
羞逐长安社中儿，赤鸡白狗赌梨栗。<br>
弹剑作歌奏苦声，曳裾王门不称情。<br>
淮阴市井笑韩信，汉朝公卿忌贾生。<br>
君不见，昔时燕家重郭隗，拥彗折节无嫌猜<br>
剧辛乐毅感恩分，输肝剖胆效英才。<br>
昭王白骨萦蔓草，谁人更扫黄金台？<br>
行路难，归去来！<p>
<a name="084"></a>084李白：行路难三首之三<p>
有耳莫洗颍川水，有口莫食首阳蕨。<br>
含光混世贵无名，何用孤高比云月？<br>
吾观自古贤达人，功成不退皆殒身。<br>
子胥既弃吴江上，屈原终投湘水滨。<br>
陆机雄才岂自保？李斯税驾苦不早。<br>
华亭鹤唳讵可闻，上蔡苍鹰何足道！<br>
君不见，吴中张翰称达生，秋风忽忆江东行。<br>
且乐生前一杯酒，何须身后千载名！<p>
<a name="085"></a>085李白：将进酒<p>
君不见，黄河之水天上来，奔流到海不复回。<br>
君不见，高堂明镜悲白发，朝如青丝暮成雪。<br>
人生得意须尽欢，莫使金樽空对月！<br>
天生我材必有用，千金散尽还复来。<br>
烹羊宰牛且为乐，会须一饮三百杯！<br>
岑夫子，丹丘生，将进酒，君莫停！<br>
与君歌一曲，请君为我侧耳听！<br>
钟鼓馔玉不足贵，但愿长醉不愿醒！<br>
古来圣贤皆寂寞，惟有饮者留其名！<br>
陈王昔时宴平乐，斗酒十千恣欢谑。<br>
主人何为言少钱？径须沽取对君酌。<br>
五花马，千金裘，呼儿将出换美酒，与尔同消万古愁！<p>
<a name="086"></a>086杜甫：兵车行<p>
车辚辚，马萧萧，行人弓箭各在腰。<br>
耶娘妻子走相送，尘埃不见咸阳桥。<br>
牵衣顿足拦道哭，哭声直上干云霄！<br>
道旁过者问行人，行人但云点行频。<br>
或从十五北防河，便至四十西营田。<br>
去时里正与裹头，归来头白还戍边！<br>
边亭流血成海水，武皇开边意未已。<br>
君不闻，汉家山东二百州，千村万落生荆杞！<br>
纵有健妇把锄犁，禾生陇亩无东西。<br>
况复秦兵耐苦战，被驱不异犬与鸡。<br>
长者虽有问，役夫敢申恨？<br>
且如今年冬，未休关西卒。<br>
县官急索租，租税从何出？<br>
信知生男恶，反是生女好。<br>
生女犹得嫁比邻，生男埋没随百草！<br>
君不见，青海头，古来白骨无人收。<br>
新鬼烦冤旧鬼哭，天阴雨湿声啾啾！<p>
<a name="087"></a>087杜甫：丽人行<p>
三月三日天气新，长安水边多丽人。<br>
态浓意远淑且真，肌理细腻骨肉匀。<br>
绣罗衣裳照暮春，蹙金孔雀银麒麟。<br>
头上何所有？翠微盍叶垂鬓唇。<br>
背后何所见？珠压腰［衤及］稳称身。<br>
就中云幕椒房亲，赐名大国虢与秦。<br>
紫驼之峰出翠釜，水精之盘行素鳞。<br>
犀箸餍饫久未下，鸾刀缕切空纷纶。<br>
黄门飞［革空］不动尘，御厨络绎送八珍。<br>
箫鼓哀吟感鬼神，宾从杂沓实要津。<br>
后来鞍马何逡巡，当轩下马入锦茵。<br>
杨花雪落覆白苹，青鸟飞去衔红巾。<br>
炙手可热势绝伦，慎莫近前丞相嗔！<p>
<a name="088"></a>088杜甫：哀江头<p>
少陵野老吞生哭，春日潜行曲江曲。<br>
江头宫殿锁千门，细柳新蒲为谁绿？<br>
忆昔霓旌下南苑，苑中景物生颜色。<br>
昭阳殿里第一人，同辇随君侍君侧。<br>
辇前才人带弓箭，白马嚼啮黄金勒。<br>
翻身向天仰射云，一箭正坠双飞翼。<br>
明眸皓齿今何在？血污游魂归不得！<br>
清渭东流剑阁深，去住彼此无消息。<br>
人生有情泪沾臆，江水江花岂终极？<br>
黄昏胡骑尘满城，欲往城南望城北。<p>
<a name="089"></a>089杜甫：哀王孙<p>
长安城头头白乌，夜飞延秋门上呼。<br>
又向人家啄大屋，屋底达官走避胡。<br>
金鞭断折九马死，骨肉不待同驰驱。<br>
腰下宝［“决”换王旁］青珊瑚，可怜王孙泣路隅！<br>
问之不肯道姓名，但道困苦乞为奴。<br>
已经百日窜荆棘，身上无有完肌肤。<br>
高帝子孙尽隆准，龙种自与常人殊。<br>
豺狼在邑龙在野，王孙善保千金躯。<br>
不敢长语临交衢，且为王孙立斯须。<br>
昨夜东风吹血腥，东来橐驼满旧都。<br>
朔方健儿好身手，昔何勇锐今何愚！<br>
窃闻天子已传位，圣德北服南单于。<br>
花门□（“嫠”下女换刀）面请雪耻，慎勿出口他人狙！<br>
哀哉王孙慎勿疏，五陵佳气无时无。<br>
</p>
<hr>
<p><br>
<a name="090"></a>090唐玄宗：经邹鲁祭孔子而叹之<p>
夫子何为者，栖栖一代中。<br>
地犹鄹氏邑，宅即鲁王宫。<br>
叹凤嗟身否？伤麟怨道穷。<br>
今看两楹奠，当与梦时同。<p>
<a name="091"></a>091张九龄：望月怀远<p>
海上生明月，天涯共此时。<br>
情人怨遥夜，竟夕起相思！<br>
灭烛怜光满，披衣觉露滋。<br>
不堪盈手赠，还寝梦佳期。<p>
<a name="092"></a>092王勃：送杜少府之任蜀州<p>
城阙辅三秦，风烟望五津。<br>
与君离别意，同是宦游人。<br>
海内存知己，天涯若比邻。<br>
无为在歧路，儿女共沾巾。<p>
<a name="093"></a>093骆宾王：在狱咏蝉并序<p>
余禁所禁垣西，是法厅事也。有古槐数株焉，虽生意可知，同殷仲文之古树，而听<br>
讼斯在，即周召伯之甘棠。每至夕照低阴，秋蝉疏引，发声幽息，有切尝闻；岂人<br>
心异於曩时，将虫响悲於前听？嗟乎！声以动容，德以象贤，故洁其身也，禀君子<br>
达人之高行；蜕其皮也，有仙都羽化之灵姿。候时而来，顺阴阳之数；应节为变，<br>
审藏用之机。有目斯开，不以道昏而昧其视；有翼自薄，不以俗厚而易其真。吟乔<br>
树之微风，韵资天纵；饮高秋之坠露，清畏人知。仆失路艰虞，遭时徽［纟墨］，<br>
不哀伤而自怨，未摇落而先衰。闻蟪蛄之流声，悟平反之已奏；见螳螂之抱影，怯<br>
危机之未安。感而缀诗，贻诸知己。庶情沿物应，哀弱羽之飘零；道寄人知，悯馀<br>
声之寂寞。非谓文墨，取代幽忧云尔。<p>
西路蝉声唱，南冠客思侵。<br>
那堪玄鬓影，来对白头吟！<br>
露重飞难进，风多响易沉。<br>
无人信高洁，谁为表予心？<p>
<a name="094"></a>094杜审言：和晋陵路丞早春游望<p>
独有宦游人，偏惊物候新。<br>
云霞出海曙，梅柳渡江春。<br>
淑气催黄鸟，晴光转绿苹。<br>
忽闻歌古调，归思欲沾巾。<p>
<a name="095"></a>095沈全期：杂诗<p>
闻道黄龙戍，频年不解兵。<br>
可怜闺里月，长在汉家营。<br>
少妇今春意，良人昨夜情。<br>
谁能将旗鼓，一为取龙城？<p>
<a name="096"></a>096宋之问：题大庾岭北驿<p>
阳月南飞雁，传闻至此回。<br>
我行殊未已，何日复归来？<br>
江静潮初落，林昏瘴不开。<br>
明朝望乡处，应见陇头梅。<p>
<a name="097"></a>097王湾：次北固山下<p>
客路青山外，行舟绿水前。<br>
潮平两岸阔，风正一帆悬。<br>
海日生残夜，江春入旧年。<br>
乡书何处达？归雁洛阳边。<p>
<a name="098"></a>098常建：题破山寺后禅院<p>
清晨入古寺，初日照高林。<br>
曲径通幽处，禅房花木深。<br>
山光悦鸟性，潭影空人心。<br>
万籁此俱寂，惟馀钟磬音。<p>
<a name="099"></a>099岑参：寄左省杜拾遗<p>
联步趋丹陛，分曹限紫微。<br>
晓随天仗入，暮惹御香归。<br>
白发悲花落，青云羡鸟飞。<br>
圣朝无阙事，自觉谏书稀。<p>
<a name="100"></a>100李白：赠孟浩然<p>
吾爱孟夫子，风流天下闻。<br>
红颜弃轩冕，白首卧松云。<br>
醉月频中圣，迷花不事君。<br>
高山安可仰，徒此挹清芬。<p>
<a name="101"></a>101李白：渡荆门送别<p>
渡远荆门外，来从楚国游。<br>
山随平野尽，江入大荒流。<br>
月下飞天镜，云生结海楼。<br>
仍怜故乡水，万里送行舟。<p>
<a name="102"></a>102李白：送友人<p>
青山横北郭，白水绕东城。<br>
此地一为别，孤蓬万里征。<br>
浮云游子意，落日故人情。<br>
挥手自兹去，萧萧班马鸣。<p>
<a name="103"></a>103李白：听蜀僧浚弹琴<p>
蜀僧抱绿绮，西下峨眉峰。<br>
为我一挥手，如听万壑松。<br>
客心洗流水，馀响入霜钟。<br>
不觉碧山暮，秋云暗几重。<p>
<a name="104"></a>104李白：夜泊牛渚怀古<p>
牛渚西江夜，青天无片云。<br>
登舟望秋月，空忆谢将军。<br>
余亦能高咏，斯人不可闻。<br>
明朝挂帆席，枫叶落纷纷。<p>
<a name="105"></a>105杜甫：月夜<p>
今夜［鹿阝］州月，闺中只独看。<br>
遥怜小儿女，未解忆长安。<br>
香雾云鬟湿，清辉玉臂寒。<br>
何时倚虚幌，双照泪痕干？<p>
<a name="106"></a>106杜甫：春望<p>
国破山河在，城春草木深。<br>
感时花溅泪，恨别鸟惊心。<br>
烽火连三月，家书抵万金。<br>
白头搔更短，浑欲不胜簪。<p>
<a name="107"></a>107杜甫：春宿左省<p>
花隐掖垣暮，啾啾栖鸟过。<br>
星临万户动，月傍九霄多。<br>
不寝听金钥，因风想玉珂。<br>
明朝有封事，数问夜如何？<p>
<a name="108"></a>108杜甫：至德二载甫自京金光门出，问道归凤翔。乾元初从左拾遗移华州掾。与亲<br>
故别，因出此门。有悲往事。<p>
此道昔归顺，西郊胡正繁。<br>
至今残破胆，应有未招魂。<br>
近得归京邑，移官岂至尊？<br>
无才日衰老，驻马望千门。<p>
<a name="109"></a>109杜甫：月夜忆舍弟<p>
戍鼓断人行，秋边一雁声。<br>
露从今夜白，月是故乡明。<br>
有弟皆分散，无家问死生。<br>
寄书长不达，况乃未休兵。<p>
<a name="110"></a>110杜甫：天末怀李白<p>
凉风起天末，君子意如何？<br>
鸿雁几时到，江湖秋水多。<br>
文章憎命达，魑魅喜人过。<br>
应共冤魂语，投诗赠汨罗。<p>
<a name="111"></a>111杜甫：奉济驿重送严公四韵<p>
远送从此别，青山空复情。<br>
几时杯重把，昨夜月同行。<br>
列郡讴歌惜，三朝出入荣。<br>
将村独归处，寂寞养残生。<p>
<a name="112"></a>112杜甫：别房太尉墓<p>
他乡复行役，驻马别孤坟。<br>
近泪无干土，低空有断云。<br>
对棋陪谢傅，把剑觅徐君。<br>
唯见林花落，莺啼送客闻。<p>
<a name="113"></a>113杜甫：旅夜书怀<p>
细草微风岸，危樯独夜舟。<br>
星垂平野阔，月涌大江流。<br>
名岂文章著？官应老病休。<br>
飘飘何所似，天地一沙鸥。<p>
<a name="114"></a>114杜甫：登岳阳楼<p>
昔闻洞庭水，今上岳阳楼。<br>
吴楚东南坼，乾坤日夜浮。<br>
亲朋无一字，老病有孤舟。<br>
戎马关山北，凭轩涕泗流。<p>
<a name="115"></a>115王维：辋川闲居赠裴秀才迪<p>
寒山转苍翠，秋水日潺［氵爰］。<br>
倚杖柴门外，临风听暮蝉。<br>
渡头馀落日，墟里上孤烟。<br>
复值接舆醉，狂歌五柳前。<p>
<a name="116"></a>116王维：山居秋暝<p>
空山新雨后，天气晚来秋。<br>
明月松间照，清泉石上流。<br>
竹喧归浣女，莲动下渔舟。<br>
随意春芳歇，王孙自可留。<p>
<a name="117"></a>117王维：归嵩山作<p>
清川带长薄，车马去闲闲。<br>
流水如有意，暮禽相与还。<br>
荒城临古渡，落日满秋山。<br>
迢递嵩高下，归来且闭关。<p>
<a name="118"></a>118王维：终南山<p>
太乙近天都，连山接海隅。<br>
白云回望合，青霭入看无。<br>
分野中峰变，阴晴众壑殊。<br>
欲投人处宿，隔水问樵夫。<p>
<a name="119"></a>119王维：酬张少府<p>
晚年惟好静，万事不关心。<br>
自顾无长策，空知返旧林。<br>
松风吹解带，山月照弹琴。<br>
君问穷通理，渔歌入浦深。<p>
<a name="120"></a>120王维：过香积寺<p>
不知香积寺，数里入云峰。<br>
古木无人径，深山何处钟？<br>
泉声咽危石，日色冷青松。<br>
薄暮空潭曲，安禅制毒龙。<p>
<a name="121"></a>121王维：送梓州李使君<p>
万壑树参天，千山响杜鹃。<br>
山中一夜雨，树杪百重泉。<br>
汉女输［木童］布，巴人讼芋田。<br>
文翁翻教授，不敢倚先贤。<p>
<a name="122"></a>122王维：汉江临眺<p>
楚塞三湘接，荆门九派通。<br>
江流天地外，山色有无中。<br>
郡邑浮前浦，波澜动远空。<br>
襄阳好风日，留醉与山翁。<p>
<a name="123"></a>123王维：终南别业<p>
中岁颇好道，晚家南山陲。<br>
兴来美独往，胜事空自知。<br>
行到水穷处，坐看云起时。<br>
偶然值林叟，谈笑无还期。<p>
<a name="124"></a>124孟浩然：望洞庭湖赠张丞相<p>
八月湖水平，涵虚混太清。<br>
气蒸云梦泽，波撼岳阳城。<br>
欲济无舟楫，端居耻圣明。<br>
坐观垂钓者，空有羡鱼情。<p>
<a name="125"></a>125孟浩然：与诸子登岘山<p>
人事有代谢，往来成古今。<br>
江山留胜迹，我辈复登临。<br>
水落鱼梁浅，天寒梦泽深。<br>
羊公碑字在，读罢泪沾襟。<p>
<a name="126"></a>126孟浩然：清明日宴梅道士房<p>
林卧愁春尽，开轩览物华。<br>
忽逢青鸟使，邀入赤松家。<br>
丹灶初开火，仙桃正发花。<br>
童颜若可驻，何惜醉流霞！<p>
<a name="127"></a>127孟浩然：岁暮归南山<p>
北阙休上书，南山归敝庐。<br>
不才明主弃，多病故人疏。<br>
白发催年老，青阳逼岁除。<br>
永怀愁不寐，松月夜窗墟。<p>
<a name="128"></a>128孟浩然：过故人庄<p>
故人具鸡黍，邀我至田家。<br>
绿树村边合，青山郭外斜。<br>
开轩面场圃，把酒话桑麻。<br>
待到重阳日，还来就菊花。<p>
<a name="129"></a>129孟浩然：秦中感秋寄远上人<p>
一丘尝欲卧，三径苦无资。<br>
北土非吾愿，东林怀我师。<br>
黄金燃桂尽，壮志逐年衰。<br>
日夕凉风至，闻蝉但益悲。<p>
<a name="130"></a>130孟浩然：宿桐庐江寄广陵旧游<p>
山暝听猿愁，沧江急夜流。<br>
风鸣两岸叶，月照一孤舟。<br>
建德非吾土，维扬忆旧游。<br>
还将两行泪，遥寄海西头。<p>
<a name="131"></a>131孟浩然：留别王侍御维<p>
寂寂竟何待，朝朝空自归。<br>
欲寻芳草去，惜与故人违。<br>
当路谁相假，知音世所稀。<br>
只应守寂寞，还掩故园扉。<p>
<a name="132"></a>132孟浩然：早寒江上有怀<p>
木落雁南渡，北风江上寒。<br>
我家襄水曲，遥隔楚云端。<br>
乡泪客中尽，孤帆天际看。<br>
迷津欲有问，平海夕漫漫。<p>
<a name="133"></a>133刘长卿：秋日登吴公台上寺远眺<p>
古台摇落后，秋日望乡心。<br>
野寺人来少，云峰水隔深。<br>
夕阳依旧垒，寒磬满空林。<br>
惆怅南朝事，长江独至今。<p>
<a name="134"></a>134刘常卿：送李中丞归汉阳别业<p>
流落征南将，曾驱十万师。<br>
罢归无旧业，老去恋明时。<br>
独立三边静，轻生一剑知。<br>
茫茫江汉上，日暮复何之。<p>
<a name="135"></a>135刘长卿：饯别王十一南游<p>
望君烟水阔，挥手泪沾巾。<br>
飞鸟没何处，青山空向人。<br>
长江一帆远，落日五湖春。<br>
谁见汀洲上，相思愁白苹？<p>
<a name="136"></a>136刘长卿：寻南溪常山道人隐居<p>
一路经行处，莓苔见履痕。<br>
白云依静渚，春草闭闲门。<br>
过雨看松色，随山到水源。<br>
溪花与禅意，相对亦忘言。<p>
<a name="137"></a>137刘长卿：新年作<p>
乡心新岁切，天畔独潸然。<br>
老至居人下，春归在客先。<br>
岭猿同旦暮，江柳共风烟。<br>
已似长沙傅，从今又几年？<p>
<a name="138"></a>138钱起：送僧归日本<p>
上国随缘住，来途若梦行。<br>
浮天沧海远，去世法舟轻。<br>
水月通禅寂，鱼龙听梵声。<br>
惟怜一灯影，万里眼中明。<p>
<a name="139"></a>139钱起：谷口书斋寄杨补阙<p>
泉壑带茅茨，云霞生薜帷。<br>
竹怜新雨后，山爱夕阳时。<br>
闲鹭栖常早，秋花落更迟。<br>
家童扫萝径，昨与故人期。<p>
<a name="140"></a>140韦应物：淮上喜会梁川故人<p>
江汉曾为客，相逢每醉还。<br>
浮云一别后，流水十年间。<br>
欢笑情如旧，萧疏鬓已斑。<br>
何因北归去，淮上对秋山。<p>
<a name="141"></a>141韦应物：赋得暮雨送李胄<p>
楚江微雨里，建业暮钟时。<br>
漠漠帆来重，冥冥鸟去迟。<br>
海门深不见，浦树远含滋。<br>
相送情无限，沾襟比散丝。<p>
<a name="142"></a>142韩□（“雄”右半换“羽”）：酬程延秋夜即事见赠<p>
长簟迎风早，空城澹月华。<br>
星河秋一雁，砧杵夜千家。<br>
节候看应晚，心期卧亦赊。<br>
向来吟秀句，不觉已鸣鸦。<p>
<a name="143"></a>143刘脊虚：阙题<p>
道由白云尽，春与青溪长。<br>
时有落花至，远隋流水香。<br>
闲门向山路，深柳读书堂。<br>
幽映每白日，清辉照衣裳。<p>
<a name="144"></a>144戴叔伦：江乡故人偶集客舍<p>
天秋月又满，城阙夜千重。<br>
还作江南会，翻疑梦里逢。<br>
风枝惊暗鹊，露草覆寒虫。<br>
羁旅长堪醉，相留畏晓钟。<p>
<a name="145"></a>145卢纶：李端公<p>
故关衰草遍，离别正堪悲！<br>
路出寒云外，人归暮雪时。<br>
少孤为客早，多难识君迟。<br>
掩泪空相向，风尘何处期？<p>
<a name="146"></a>146李益：喜见外弟又言别<p>
十年离乱后，长大一相逢。<br>
问姓惊初见，称名忆旧容。<br>
别来沧海事，语罢暮天钟。<br>
明日巴陵道，秋山又几重。<p>
<a name="147"></a>147司空曙：云阳馆与韩绅宿别<p>
故人江海别，几度隔山川。<br>
乍见翻疑梦，相悲各问年。<br>
孤灯寒照雨，深竹暗浮烟。<br>
更有明朝恨，离杯惜共传。<p>
<a name="148"></a>148司空曙：喜外弟卢纶见宿<p>
静夜四无邻，荒居旧业贫。<br>
雨中黄叶树，灯下白头人。<br>
以我独沉久，愧君相访频。<br>
平生自有分，况是蔡家亲！<p>
<a name="149"></a>149司空曙：贼平后送人北归<p>
世乱同南去，时清独北还。<br>
他乡生白发，旧国见青山。<br>
晓月过残垒，繁星宿故关。<br>
寒禽与衰草，处处伴愁颜。<p>
<a name="150"></a>150刘禹锡：蜀先主庙<p>
天地英雄气，千秋尚凛然！<br>
势分三足鼎，业复五铢钱。<br>
得相能开国，生儿不象贤。<br>
凄凉蜀故妓，来舞魏宫前。<p>
<a name="151"></a>151张籍：没蕃故人<p>
前年伐月支，城下没全师。<br>
蕃汉断消息，死生长别离。<br>
无人收废帐，归马识残旗。<br>
欲祭疑君在，天涯哭此时。<p>
<a name="152"></a>152白居易：赋得古原草送别<p>
离离原上草，一岁一枯荣。<br>
野火烧不尽，春风吹又生。<br>
远芳侵古道，晴翠接荒城。<br>
又送王孙去，萋萋满别情。<p>
<a name="153"></a>153杜牧：旅宿<p>
旅馆无良伴，凝情自悄然。<br>
寒灯思旧事，断雁警愁眠。<br>
远梦归侵晓，家书到隔年。<br>
沧江好烟月，门系钓鱼船。<p>
<a name="154"></a>154许浑：秋日赴阙题潼关驿楼<p>
红叶晚萧萧，长亭酒一瓢。<br>
残云归太华，疏雨过中条。<br>
树色随山迥，河声入海遥。<br>
帝乡明日到，犹自梦渔樵。<p>
<a name="155"></a>155许浑：早秋<p>
遥夜泛清瑟，西风生翠萝。<br>
残萤栖玉露，早雁拂银河。<br>
高树晓还密，远山晴更多。<br>
淮南一叶下，自觉老烟波。<p>
<a name="156"></a>156李商隐：蝉<p>
本以高难饱，徒劳恨费声。<br>
五更疏欲断，一树碧无情。<br>
薄宦梗犹泛，故园芜已平。<br>
烦君最相警，我亦举家清。<p>
<a name="157"></a>157李商隐：风雨<p>
凄凉宝剑篇，羁泊欲穷年。<br>
黄叶仍风雨，青楼自管弦。<br>
新知遭薄俗，旧好隔良缘。<br>
心断新丰酒，销愁斗几千。<p>
<a name="158"></a>158李商隐：落花<p>
高阁客竟去，小园花乱飞。<br>
参差连曲陌，迢递送斜晖。<br>
肠断未忍扫，眼穿仍欲归。<br>
芳心向春尽，所得是沾衣。<p>
<a name="159"></a>159李商隐：凉思<p>
客去波平槛，蝉休露满枝。<br>
永怀当此节，倚立自移时。<br>
北斗兼春远，南陵寓使迟。<br>
天涯占梦数，疑误有新知。<p>
<a name="160"></a>160李商隐：北青萝<p>
残阳西入崦，茅屋访孤僧。<br>
落叶人何在？寒云路几层？<br>
独敲初夜磬，闲倚一枝藤。<br>
世界微尘里，吾宁爱与憎。<p>
<a name="161"></a>161温庭筠：送人东游<p>
荒戍落黄叶，浩然离故关。<br>
高风汉阳渡，初日郢门山。<br>
江上几人在？天涯孤棹还。<br>
何当重相见，樽酒慰离颜？<p>
<a name="162"></a>162马戴：灞上秋居<p>
灞原风雨定，晚见雁行频。<br>
落叶他乡树，寒灯独夜人。<br>
空园白露滴，孤壁野僧邻。<br>
寄卧郊扉久，何年致此身？<p>
<a name="163"></a>163马戴：楚江怀古<p>
露气寒光集，微阳下楚丘。<br>
猿啼洞庭树，人在木兰舟。<br>
广泽生明月，苍山夹乱流。<br>
云中君不见，竟夕自悲秋。<p>
<a name="164"></a>164张乔：书边事<p>
调角断清秋，征人倚戍楼。<br>
春风对青冢，白日落梁州。<br>
大漠无兵阻，穷边有客游。<br>
蕃情似此水，长愿向南流。<p>
<a name="165"></a>165崔涂：巴山道中除夜有怀<p>
迢递三巴路，羁危万里身。<br>
乱山残雪夜，孤独异乡春。<br>
渐与骨肉远，转於僮仆亲。<br>
那堪正飘泊，明日岁华新。<p>
<a name="166"></a>166崔涂：孤雁<p>
几行归塞尽，片影独何之？<br>
暮雨相呼失，寒塘欲下迟。<br>
渚云低暗渡，关月冷相随。<br>
未必逢［矢曾］缴，孤飞自可疑。<p>
<a name="167"></a>167杜荀鹤：春宫怨<p>
早被婵娟误，欲妆临镜慵。<br>
承恩不在貌，教妾若为容。<br>
风暖鸟声碎，日高花影重。<br>
年年越溪女，相忆采芙蓉。<p>
<a name="168"></a>168韦庄：章台夜思<p>
清瑟怨遥夜，绕弦风雨哀。<br>
孤灯闻楚角，残月下章台。<br>
芳草已云暮，故人殊未来。<br>
乡书不可寄，秋雁又南回。<p>
<a name="169"></a>169僧皎然：寻陆鸿渐不遇<p>
移家虽带郭，野径入桑麻。<br>
近种篱边菊，秋来未著花。<br>
扣门无犬吠，欲去问西家。<br>
报到山中去，归来每日斜。<br>
</p>
<hr>
<p><br>
<a name="170"></a>170崔颢：黄鹤楼<p>
昔人已乘黄鹤去，此地空馀黄鹤楼。<br>
黄鹤一去不复返，白云千载空悠悠。<br>
晴川历历汉阳树，芳草萋萋鹦鹉洲。<br>
日暮乡关何处是，烟波江上使人愁。<p>
<a name="171"></a>171崔颢：行经华阴<p>
迢□（“绕”换山旁）太华俯咸京，天外三峰削不成。<br>
武帝祠前云欲散，仙人掌上雨初晴。<br>
河山北枕秦关险，驿树西连汉［田寺］平。<br>
借问路傍名利客，无如此处学长生。<p>
<a name="172"></a>172祖咏：望蓟门<p>
燕台一去客心惊，箫鼓喧喧汉将营。<br>
万里寒光生积雪，三边曙色动危旌。<br>
沙场烽火侵胡月，海畔云山拥蓟城。<br>
少小虽非投笔吏，论功还欲请长缨。<p>
<a name="173"></a>173李颀：送魏万之京<p>
朝闻游子唱骊歌，昨夜微霜初度河。<br>
鸿雁不堪愁里听，云山况是客中过。<br>
关城树色催寒近，御苑砧声向晚多。<br>
莫见长安行乐处，空令岁月易蹉跎。<p>
<a name="174"></a>174崔曙：九日登望仙台呈刘明府<p>
汉文皇帝有高台，此日登临曙色开。<br>
三晋云山皆北向，二陵风雨自东来。<br>
关门令尹谁能识？河上仙翁去不回。<br>
且欲竟寻彭泽宰，陶然共醉菊花杯。<p>
<a name="176"></a>176高适：送李少府贬峡中王少府贬长沙<p>
嗟君此别意何如？驻马衔杯问谪居。<br>
巫峡啼猿数行泪，衡阳归雁几封书。<br>
青枫江上秋帆远，白帝城边古木疏。<br>
圣代即今多雨露，暂时分手莫踌躇。<p>
<a name="177"></a>177岑参：奉和中书舍人贾至早朝大明宫<p>
鸡鸣紫陌曙光寒，莺啭皇州春色阑。<br>
金阙晓钟开万户，玉阶仙仗拥千官。<br>
花迎剑佩星初落，柳拂旌旗露未干。<br>
独有凤凰池上客，阳春一曲和皆难。<p>
<a name="178"></a>178王维：和贾舍人早朝大明宫之作<p>
绛帻鸡人送晓筹，尚衣方进翠云裘。<br>
九天阊阖开宫殿，万国衣冠拜冕旒。<br>
日色才临仙掌动，香烟欲傍衮龙浮。<br>
朝罢须裁五色诏，佩声归向凤池头。<p>
<a name="179"></a>179王维：奉和圣制从蓬莱向兴庆阁道中留春雨中春望之作应制<p>
渭水自萦秦塞曲，黄山旧绕汉宫斜。<br>
銮舆迥出千门柳，阁道回看上苑花。<br>
云里帝城双凤阙，雨中春树万人家。<br>
为乘阳气行时令，不是宸游玩物华。<p>
<a name="180"></a>180王维：积雨辋川庄作<p>
积雨空林烟火迟，蒸藜炊黍饷东□（“淄”去三点水加草头）。<br>
漠漠水田飞白鹭，阴阴夏木啭黄鹂。<br>
山中习静观朝槿，松下清斋折露葵。<br>
野老与人争席罢，海鸥何事更相疑。<p>
<a name="181"></a>181王维：酬郭给事<p>
洞门高阁霭馀辉，桃李阴阴柳絮飞。<br>
禁里疏钟官舍晚，省中啼鸟吏人稀。<br>
晨摇玉佩趋金殿，夕奉天书拜琐闱。<br>
强欲从君无那老，将因卧病解朝衣。<p>
<a name="182"></a>182杜甫：蜀相<p>
丞相祠堂何处寻？锦官城外柏森森。<br>
映阶碧草自春色，隔叶黄鹂空好音。<br>
三顾频烦天下计，两朝开济老臣心。<br>
出师未捷身先死，长使英雄泪满襟！<p>
<a name="183"></a>183杜甫：客至<p>
舍南舍北皆春水，但见群鸥日日来。<br>
花径不曾缘客扫，蓬门今始为君开。<br>
盘飧市远无兼味，樽酒家贫只旧醅。<br>
肯与邻翁相对饮，隔篱呼取尽馀杯！<p>
<a name="184"></a>184杜甫：野望<p>
西山白雪三城戍，南浦清江万里桥。<br>
海内风尘诸弟隔，天涯涕泪一身遥。<br>
唯将迟暮供多病，未有涓埃答圣朝。<br>
跨马出郊时极目，不堪人事日萧条！<p>
<a name="185"></a>185杜甫：闻官军收河南河北<p>
剑外忽传收蓟北，初闻涕泪满衣裳。<br>
却看妻子愁何在，漫卷诗书喜欲狂。<br>
白日放歌须纵酒，青春作伴好还乡！<br>
即从巴峡穿巫峡，便下襄阳向洛阳。<p>
<a name="186"></a>186杜甫：登高<p>
风急天高猿啸哀，渚清沙白鸟飞回。<br>
无边落木萧萧下，不尽长江滚滚来。<br>
万里悲秋常作客，百年多病独登台。<br>
艰难苦恨繁霜鬓，潦倒新停浊酒杯。<p>
<a name="187"></a>187杜甫：登楼<p>
花近高楼伤客心，万方多难此登临。<br>
锦江春色来天地，玉垒浮云变古今。<br>
北极朝庭终不改，西山寇盗莫相侵！<br>
可怜后主还祠庙，日暮聊为梁父吟。<p>
<a name="188"></a>188杜甫：宿府<p>
清秋幕府井梧寒，独宿江城蜡炬残。<br>
永夜角声悲自语，中天月色好谁看？<br>
风尘荏苒音书绝，关塞萧条行陆难。<br>
已忍伶俜十年事，强移栖息一枝安。<p>
<a name="189"></a>189杜甫：阁夜<p>
岁暮阴阳催短景，天涯霜雪霁寒霄。<br>
五更鼓角声悲壮，三峡星河影动摇。<br>
野哭千家闻战伐，夷歌数处起渔樵。<br>
卧龙跃马终黄土，人事音书漫寂寥。<p>
<a name="190"></a>190杜甫：咏怀古迹五首之一<p>
支离东北风尘际，漂泊西南天地间。<br>
三峡楼台淹日月，五溪衣服共云山。<br>
羯胡事主终无赖，词客哀时且未还。<br>
庾信平生最萧瑟，暮年诗赋动江关。<p>
<a name="191"></a>191杜甫：咏怀古迹五首之二<p>
摇落深知宋玉悲，风流儒雅亦吾师。<br>
怅望千秋一洒泪，萧条异代不同时。<br>
江山故宅空文藻，云雨荒台岂梦思！<br>
最是楚宫俱泯灭，舟人指点到今疑。<p>
<a name="192"></a>192杜甫：咏怀古迹五首之三<p>
群山万壑赴荆门，生长明妃尚有村。<br>
一去紫台连朔漠，独留青冢向黄昏。<br>
画图省识春风面，环佩空归月下魂。<br>
千载琵琶作胡语，分明怨恨曲中论。<p>
<a name="193"></a>193杜甫：咏怀古迹五首之四<p>
蜀主征吴幸三峡，崩年亦在永安宫。<br>
翠华想像空山里，玉殿虚无野寺中。<br>
古庙杉松巢水鹤，岁时伏腊走村翁。<br>
武侯祠屋常邻近，一体君臣祭祀同。<p>
<a name="194"></a>194杜甫：咏怀古迹五首之五<p>
诸葛大名垂宇宙，宗臣遗像肃清高。<br>
三分割据纡筹策，万古云霄一羽毛。<br>
伯仲之间见伊吕，指挥若定失萧曹。<br>
运移汉祚终难复，志决身歼军务劳。<p>
<a name="195"></a>195刘长卿：江州重别薛六柳八二员外<p>
生涯岂料承优诏？世事空知学醉歌。<br>
江上月明胡雁过，淮南木落楚山多。<br>
寄身且喜沧洲近，顾影无如白发何！<br>
今日龙钟人共老，愧君犹遣慎风波。<p>
<a name="196"></a>196刘长卿：长沙过贾谊宅<p>
三年谪宦此栖迟，万古惟留楚客悲。<br>
秋草独寻人去后，寒林空见日斜时。<br>
汉文有道恩犹薄，湘水无情吊岂知？<br>
寂寂江山摇落处，怜君何事到天涯！<p>
<a name="197"></a>197刘长卿：自夏口至鹦洲夕望岳阳寄源中丞<p>
汀洲无浪复无烟，楚客相思益渺然。<br>
汉口夕阳斜渡鸟，洞庭秋水远连天。<br>
孤城背岭寒吹角，独戍临江夜泊船。<br>
贾谊上书忧汉室，长沙谪去古今怜。<p>
<a name="198"></a>198钱起：赠阙下裴舍人<p>
二月黄鹂飞上林，春城紫禁晓阴阴。<br>
长乐钟声花外尽，龙池柳色雨中深。<br>
阳和不散穷途恨，霄汉长怀捧日心。<br>
献赋十年犹未遇，羞将白发对华簪。<p>
<a name="199"></a>199韦应物：寄李儋元锡<p>
去年花里逢君别，今日花开又一年。<br>
世事茫茫难自料，春愁黯黯独成眠。<br>
身多疾病思田里，邑有流亡愧俸钱。<br>
闻道欲来相问讯，西楼望月几回圆？<p>
<a name="200"></a>200韩□：同题仙游观<p>
仙台初见五城楼，风物凄凄宿雨收。<br>
山色遥连秦树晚，砧声近报汉宫秋。<br>
疏松影落空坛静，细草香闲小洞幽。<br>
何用别寻方外去，人间亦自有丹丘！<p>
<a name="201"></a>201皇甫冉：春思<p>
莺啼燕语报新年，马邑龙堆路几千。<br>
家住层城邻汉苑，心随明月到胡天。<br>
机中锦字论长恨，楼上花枝笑独眠。<br>
为问天戎窦车骑，何时返旆勒燕然？<p>
<a name="202"></a>202卢纶：晚次鄂州<p>
云开远见汉阳城，犹是孤帆一日程。<br>
估客昼眠知浪静，舟人夜语觉潮生。<br>
三湘愁鬓逢秋色，万里归心对月明。<br>
旧业已随征战尽，更堪江上鼓鼙声。<p>
<a name="203"></a>203柳宗元：登柳州城楼寄漳汀封连四州刺史<p>
城上高楼接大荒，海天愁思正茫茫。<br>
惊风乱［风占）芙蓉水，密雨斜侵薜荔墙。<br>
岭树重遮千里目，江流曲似九回肠。<br>
共来百越文身地，犹自音书滞一乡。<p>
<a name="204"></a>204刘禹锡：西塞山怀古<p>
王浚楼船下益州，金陵王气黯然收。<br>
千寻铁锁沈江底，一片降幡出石头。<br>
人世几回伤往事？山形依旧枕寒流。<br>
从今四海为家日，故垒萧萧芦荻秋。<p>
<a name="205"></a>205元稹：遣悲怀三首之一<p>
谢公最小偏怜女，自嫁黔娄百事乖。<br>
顾我无衣搜荩箧，泥他沽酒拔金钗。<br>
野蔬充膳甘长藿，落叶添薪仰古槐。<br>
今日俸钱过十万，与君营奠复营斋。<p>
<a name="206"></a>206元稹：遣悲怀三首之二<p>
昔日戏言身后事，今朝都到眼前来。<br>
衣裳已施行看尽，针线犹存未忍开。<br>
尚想旧情怜婢仆，也曾因梦送钱财。<br>
诚知此恨人人有，贫贱夫妻百事哀。<p>
<a name="207"></a>207元稹：遣悲怀三首之三<p>
闲坐悲君亦自悲，百年都是几多时？<br>
邓攸无子寻知命，潘岳悼亡犹费词。<br>
同穴□（上“穴”下“目”）冥何所望，他生缘会更难期。<br>
惟将终夜长开眼，报答平生未展眉。<p>
<a name="208"></a>208白居易：自河南经乱，关内阻饥，兄弟离散，各在一处。因望月有感，聊书所怀<br>
，寄上浮梁大兄，于潜七兄，乌江十五兄，兼示符离及下［圭阝］弟妹。<p>
时难年荒世业空，弟兄羁旅各西东。<br>
田园寥落干戈后，骨肉流离道路中。<br>
吊影分为千里雁，辞根散作九秋蓬。<br>
共看明月应垂泪，一夜乡心五处同。<p>
<a name="209"></a>209李商隐：锦瑟<p>
锦瑟无端五十弦，一弦一柱思华年。<br>
庄生晓梦迷蝴蝶，望帝春心托杜鹃。<br>
沧海月明珠有泪，蓝田日暖玉生烟。<br>
此情可待成追忆，只是当时已惘然。<p>
<a name="210"></a>210李商隐：无题<p>
昨夜星辰昨夜风，画楼西畔桂堂东。<br>
身无彩凤双飞翼，心有灵犀一点通。<br>
隔座送钩春酒暖，分曹射覆蜡灯红。<br>
嗟余听鼓应官去，走马兰台类转蓬。<p>
<a name="211"></a>211李商隐：隋宫<p>
紫泉宫殿锁烟霞，欲取芜城作帝家。<br>
玉玺不缘归日角，锦帆应是到天涯。<br>
於今腐草无萤火，终古垂杨有暮鸦。<br>
地下若逢陈后主，岂宜重问后庭花？<p>
<a name="212"></a>212李商隐：无题二首之一<p>
来是空言去绝踪，月斜楼上五更钟。<br>
梦为远别啼难唤，书被催成墨未浓。<br>
蜡照半笼金翡翠，麝熏微度绣芙蓉。<br>
刘郎已恨蓬山远，更隔蓬山一万重。<p>
<a name="213"></a>213李商隐：无题二首之二<p>
飒飒东风细雨来，芙蓉塘外有轻雷。<br>
金蟾啮锁烧香入，玉虎牵丝汲井回。<br>
贾氏窥帘韩掾少，宓妃留枕魏王才。<br>
春心莫共花争发，一寸相思一寸灰。<p>
<a name="214"></a>214李商隐：筹笔驿<p>
猿鸟犹疑畏简书，风云常为护储胥。<br>
徒令上将挥神笔，终见降王走传车。<br>
管乐有才原不忝，关张无命欲何如。<br>
他年锦里经祠庙，梁父吟成恨有馀。<p>
<a name="215"></a>215李商隐：无题<p>
相见时难别亦难，东风无力百花残。<br>
春蚕到死丝方尽，蜡炬成灰泪始干。<br>
晓镜但愁云鬓改，夜吟应觉月光寒。<br>
蓬莱此去无多路，青鸟殷勤为探看。<p>
<a name="216"></a>216李商隐：春雨<p>
怅卧新春白袷衣，白门寥落意多违。<br>
红楼隔雨相望冷，珠箔飘灯独自归。<br>
远路应悲春［日宛］晚，残宵犹得梦依稀。<br>
玉［王当］缄札何由达？万里云罗一雁飞。<p>
<a name="217"></a>217李商隐：无题二首之一<p>
凤尾香罗薄几重，碧文圆顶夜深缝。<br>
扇裁月魄羞难掩，车走雷声语未通。<br>
曾是寂寥金烬暗，断无消息石榴红。<br>
斑骓只系垂杨岸，何处西南任好风？<p>
<a name="218"></a>218李商隐：无题二首之二<p>
重帷深下莫愁堂，卧后清宵细细长。<br>
神女生涯原是梦，小姑居处本无郎。<br>
风波不信菱枝弱，月露谁教桂叶香？<br>
直道相思了无益，未妨惆怅是清狂。<p>
<a name="219"></a>219温庭筠：利洲南渡<p>
澹然空水对斜晖，曲岛苍茫接翠微。<br>
波上马嘶看棹去，柳边人歇待船归。<br>
数丛沙草群鸥散，万顷江田一鹭飞。<br>
谁解乘舟寻范蠡，五湖烟水独忘机？<p>
<a name="220"></a>220温庭筠：苏武庙<p>
苏武魂销汉使前，古祠高树两茫然。<br>
云边雁断胡天月，陇上羊归塞草烟。<br>
回日楼台非甲帐，去时冠剑是丁年。<br>
茂陵不见封侯印，空向秋波哭逝川。<p>
<a name="221"></a>221薛逢：宫词<p>
十二楼中尽晓妆，望仙楼上望君王。<br>
锁衔金兽连环冷，水滴铜龙昼漏长。<br>
云髻罢梳还对镜，罗衣欲换更添香。<br>
遥窥正殿帘开处，袍裤宫人扫御床。<p>
<a name="222"></a>222秦韬玉：贫女<p>
蓬门未识绮罗香，拟托良媒益自伤。<br>
谁爱风流高格调？共怜时世俭梳妆。<br>
敢将十指夸针巧，不把双眉斗画长。<br>
苦恨年年压金线，为他人作嫁衣裳。<p>
<a name="223"></a>223沈全期：古意呈补阙乔知之<p>
卢家少妇郁金香，海燕双栖玳瑁梁。<br>
九月寒砧催木叶，十年征戍忆辽阳。<br>
白狼河北音书断，丹凤城南秋夜长。<br>
谁为含愁独不见，更教明月照流黄？<br>
</p>
<hr>
<p><br>
<a name="224"></a>224王维：鹿柴<p>
空山不见人，但闻人语响。<br>
返景入深林，复照青苔上。<p>
<a name="225"></a>225王维：竹里馆<p>
独坐幽篁里，弹琴复长啸。<br>
深林人不知，明月来相照。<p>
<a name="226"></a>226王维：送别<p>
山中相送罢，日暮掩柴扉。<br>
春草明年绿，王孙归不归？<p>
<a name="227"></a>227王维：相思<p>
红豆生南国，春来发几枝？<br>
愿君多采撷，此物最相思。<p>
<a name="228"></a>228王维：杂诗<p>
君自故乡来，应知故乡事。<br>
来日绮窗前，寒梅著花未？<p>
<a name="229"></a>229裴迪：送崔九<p>
归山深浅去，须尽丘壑美。<br>
莫学武陵人，暂游桃源里。<p>
<a name="230"></a>230祖咏：终南望馀雪<p>
终南阴岭秀，积雪浮云端。<br>
林表明霁色，城中增暮寒。<p>
<a name="231"></a>231孟浩然：宿建德江<p>
移舟泊烟渚，日暮客愁新。<br>
野旷天低树，江清月近人。<p>
<a name="232"></a>232孟浩然：春晓<p>
春眠不觉晓，处处闻啼鸟。<br>
夜来风雨声，花落知多少？<p>
<a name="233"></a>233李白：夜思<p>
床前明月光，疑是地上霜。<br>
举头望明月，低头思故乡。<p>
<a name="234"></a>234李白：怨情<p>
美人卷珠帘，深坐蹙蛾眉。<br>
但见泪痕湿，不知心恨谁？<p>
<a name="235"></a>235杜甫：八阵图<p>
功盖三分国，名成八阵图。<br>
江流石不转，遗恨失吞吴。<p>
<a name="236"></a>236王之涣：登鹳雀楼<p>
白日依山尽，黄河入海流。<br>
欲穷千里目，更上一层楼。<p>
<a name="237"></a>237刘长卿：送灵澈<p>
苍苍竹林寺，杳杳钟声晚。<br>
荷笠带斜阳，青山独归远。<p>
<a name="238"></a>238刘长卿：弹琴<p>
泠泠七弦上，静听松风寒。<br>
古调虽自爱，今人多不弹。<p>
<a name="239"></a>239刘长卿：送上人<p>
孤云将野鹤，岂向人间住！<br>
莫买沃洲山，时人已知处。<p>
<a name="240"></a>240韦应物：秋夜寄邱员外<p>
怀君属秋夜，散步咏凉天。<br>
空山松子落，幽人应未眠。<p>
<a name="241"></a>241李端：听筝<p>
鸣筝金粟柱，素手玉房前。<br>
欲得周郎顾，时时误拂弦。<p>
<a name="242"></a>242王建：新嫁娘<p>
三日入厨下，洗手作羹汤。<br>
未谙姑食性，先遣小姑尝。<p>
<a name="243"></a>243权德舆：玉台体<p>
昨夜裙带解，今朝［虫喜］子飞。<br>
铅华不可弃，莫是藁砧归。<p>
<a name="244"></a>244柳宗元：江雪<p>
千山鸟飞绝，万径人踪灭。<br>
孤舟蓑笠翁，独钓寒江雪。<p>
<a name="245"></a>245元稹：行宫<p>
寥落古行宫，宫花寂寞红。<br>
白头宫女在，闲坐说玄宗。<p>
<a name="246"></a>246白居易：问刘十九<p>
绿蚁新醅酒，红泥小火炉。<br>
晚来天欲雪，能饮一杯无？<p>
<a name="247"></a>247张祜：何满子<p>
故国三千里，深宫二十年。<br>
一声何满子，双泪落君前。<p>
<a name="248"></a>248李商隐：登乐游原<p>
向晚意不适，驱车登古原。<br>
夕阳无限好，只是近黄昏。<p>
<a name="249"></a>249贾岛：寻隐者不遇<p>
松下问童子，言师采药去。<br>
只在此山中，云深不知处。<p>
<a name="250"></a>250李频：渡汉江<p>
岭外音书绝，经冬复立春。<br>
近乡情更怯，不敢问来人。<p>
<a name="251"></a>251金昌绪：春怨<p>
打起黄莺儿，莫教枝上啼。<br>
啼时惊妾梦，不得到辽西。<p>
<a name="178"></a>178西鄙人：哥舒歌<p>
北斗七星高，哥舒夜带刀。<br>
至今窥牧马，不敢过临洮。<p>
<a name="253"></a>253崔颢：长干行二首之一<p>
君家何处住，妾住在横塘。<br>
停船暂借问，或恐是同乡。<p>
<a name="254"></a>254崔颢：长干行二首之二<p>
家临九江水，来去九江侧。<br>
同是长干人，生小不相识。<p>
<a name="255"></a>255李白：玉阶怨<p>
玉阶生白露，夜久侵罗袜。<br>
却下水晶帘，玲珑望秋月。<p>
<a name="256"></a>256卢纶：塞下曲四首之一<p>
鹫翎金仆姑，燕尾绣蝥弧。<br>
独立扬新令，千营共一呼。<p>
<a name="257"></a>257卢纶：塞下曲四首之二<p>
林暗草惊风，将军夜引弓。<br>
平明寻白羽，没在石棱中。<p>
<a name="258"></a>258卢纶：塞下曲四首之三<p>
月黑雁飞高，单于夜遁逃。<br>
欲将轻骑逐，大雪满弓刀。<p>
<a name="259"></a>259卢纶：塞下曲四首之四<p>
野幕蔽琼筵，羌戎贺劳旋。<br>
醉和金甲舞，雷鼓动山川。<p>
<a name="260"></a>260李益：江南曲<p>
嫁得瞿塘贾，朝朝误妾期。<br>
早知潮有信，嫁与弄潮儿。<br>
</p>
<hr>
<p><br>
<a name="261"></a>261贺知章：回乡偶书<p>
少小离家老大回，乡音无改鬓毛衰。<br>
儿童相见不相识，笑问客从何处来？<p>
<a name="262"></a>262张旭：桃花溪<p>
隐隐飞桥隔野烟，石矶西畔问渔船。<br>
桃花尽日随流水，洞在清溪何处边？<p>
<a name="263"></a>263王维：九月九日忆山东兄弟<p>
独在异乡为异客，每逢佳节倍思亲。<br>
遥知兄弟登高处，遍插茱萸少一人。<p>
<a name="264"></a>264王昌龄：芙蓉楼送辛渐<p>
寒雨连江夜入吴，平明送客楚山孤。<br>
洛阳亲友如相问，一片冰心在玉壶。<p>
<a name="265"></a>265王昌龄：闺怨<p>
闺中少妇不知愁，春日凝妆上翠楼。<br>
忽见陌头杨柳色，悔教夫婿觅封侯。<p>
<a name="266"></a>266王昌龄：春宫曲<p>
昨夜风开露井桃，未央前殿月轮高。<br>
平阳歌舞新承宠，帘外春寒赐锦袍。<p>
<a name="267"></a>267王翰：凉州词<p>
葡萄美酒夜光杯，欲饮琵琶马上催。<br>
醉卧沙场君莫笑，古来征战几人回！<p>
<a name="268"></a>268李白：送孟浩然之广陵<p>
故人西辞黄鹤楼，烟花三月下扬州。<br>
孤帆远影碧空尽，惟见长江天际流。<p>
<a name="269"></a>269李白：下江陵<p>
朝辞白帝彩云间，千里江陵一日还。<br>
两岸猿声啼不住，轻舟已过万重山。<p>
<a name="270"></a>270岑参：逢入京使<p>
故园东望路漫漫，双袖龙钟泪不干。<br>
马上相逢无纸笔，凭君传语报平安。<p>
<a name="271"></a>271杜甫：江南逢李龟年<p>
岐王宅里寻常见，崔九堂前几度闻。<br>
正是江南好风景，落花时节又逢君。<p>
<a name="272"></a>272韦应物：滁州西涧<p>
独怜幽草涧边生，上有黄鹂深树鸣。<br>
春潮带雨晚来急，野渡无人舟自横。<p>
<a name="273"></a>273张继：枫桥夜泊<p>
月落乌啼霜满天，江枫渔火对愁眠。<br>
姑苏城外寒山寺，夜半钟声到客船。<p>
<a name="274"></a>274韩□：寒食<p>
春城无处不飞花，寒食东风御柳斜。<br>
日暮汉宫传蜡烛，轻烟散入五侯家。<p>
<a name="275"></a>275刘方平：月夜<p>
更深月色半人家，北斗阑干南斗斜。<br>
今夜偏知春气暖，虫声新透绿窗纱。<p>
<a name="276"></a>276刘方平：春怨<p>
纱窗日落渐黄昏，金屋无人见泪痕。<br>
寂寞空庭春欲晚，梨花满地不开门。<p>
<a name="277"></a>277柳中庸：征人怨<p>
岁岁金河复玉关，朝朝马策与刀环。<br>
三春白雪归青冢，万里黄河绕黑山。<p>
<a name="278"></a>278顾况：宫词<p>
玉楼天半起笙歌，风送宫嫔笑语和。<br>
月殿影开闻夜漏，水晶帘卷近秋河。<p>
<a name="279"></a>279李益：夜上受降城闻笛<p>
回乐峰前沙似雪，受降城外月如霜。<br>
不知何处吹芦管，一夜征人尽望乡。<p>
<a name="280"></a>280刘禹锡：乌衣巷<p>
朱雀桥边野草花，乌衣巷口夕阳斜。<br>
旧时王谢堂前燕，飞入寻常百姓家。<p>
<a name="281"></a>281刘禹锡：春词<p>
新妆宜面下朱楼，深锁春光一院愁。<br>
行到中庭数花朵，蜻蜓飞上玉搔头。<p>
<a name="282"></a>282白居易：后宫词<p>
泪湿罗巾梦不成，夜深前殿按歌声。<br>
红颜未老恩先断，斜倚薰笼坐到明。<p>
<a name="283"></a>283张祜：赠内人<p>
禁门宫树月痕过，媚眼惟看宿鹭窠。<br>
斜拔玉钗灯影畔，剔开红焰救飞蛾。<p>
<a name="284"></a>284张祜：集灵台二首之一<p>
日光斜照集灵台，红树花迎晓露开。<br>
昨夜上皇新授□（“录”加竹头），太真含笑入帘来。<p>
<a name="285"></a>285张祜：集灵台二首之二<p>
虢国夫人承主恩，平明骑马入宫门。<br>
却嫌脂粉污颜色，淡扫蛾眉朝至尊。<p>
<a name="286"></a>286张祜：题金陵渡<p>
金陵津渡小山楼，一宿行人自可愁。<br>
潮落夜江斜月里，两三星火是瓜州。<p>
<a name="287"></a>287朱庆馀：宫词<p>
寂寂花时闭院门，美人相并立琼轩。<br>
含情欲说宫中事，鹦鹉前头不敢言。<p>
<a name="288"></a>288朱庆馀：近试上张水部<p>
洞房昨夜停红烛，待晓堂前拜舅姑。<br>
妆罢低声问夫婿，画眉深浅入时无？<p>
<a name="289"></a>289杜牧：将赴吴兴登乐游原<p>
清时有味是无能，闲爱孤云静爱僧。<br>
欲把一麾江海去，乐游原上望昭陵。<p>
<a name="290"></a>290杜牧：赤壁<p>
折戟沈沙铁未销，自将磨洗认前朝。<br>
东风不与周郎便，铜雀春深销二乔。<p>
<a name="291"></a>291杜牧：泊秦淮<p>
烟笼寒水月笼沙，夜泊秦淮近酒家。<br>
商女不知亡国恨，隔江犹唱《后庭花》。<p>
<a name="292"></a>292杜牧：寄扬州韩绰判官<p>
青山隐隐水迢迢，秋尽江南草未凋。<br>
二十四桥明月夜，玉人何处教吹箫？<p>
<a name="293"></a>293杜牧：遣怀<p>
落魄江湖载酒行，楚腰纤细掌中轻。<br>
十年一觉扬州梦，赢得青楼薄幸名。<p>
<a name="294"></a>294杜牧：秋夕<p>
银烛秋光冷画屏，轻罗小扇扑流萤。<br>
天阶夜色凉如水，坐看牵牛织女星。<p>
<a name="295"></a>295杜牧：赠别二首之一<p>
娉娉袅袅十三馀，豆蔻梢头二月初。<br>
春风十里扬州路，卷上珠帘总不如。<p>
<a name="296"></a>296杜牧：赠别二首之二<p>
多情却似总无情，唯觉樽前笑不成。<br>
蜡烛有心还惜别，替人垂泪到天明。<p>
<a name="297"></a>297杜牧：金谷园<p>
繁华事散逐香尘，流水无情草自春。<br>
日暮东风怨啼鸟，落花犹似坠楼人。<p>
<a name="298"></a>298李商隐：夜雨寄北<p>
君问归期未有期，巴山夜雨涨秋池。<br>
何当共剪西窗烛，却话巴山夜雨时？<p>
<a name="299"></a>299李商隐：寄令狐郎中<p>
嵩云秦树久离居，双鲤迢迢一纸笔。<br>
休问梁园旧宾客，茂陵秋雨病相如。<p>
<a name="300"></a>300李商隐：为有<p>
为有云屏无限娇，凤城寒尽怕春宵。<br>
无端嫁得金龟婿，辜负香衾事早朝。<p>
<a name="301"></a>301李商隐：隋宫<p>
乘兴南游不戒严，九重谁省谏书函？<br>
春风举国裁宫锦，半作障泥半作帆。<p>
<a name="302"></a>302李商隐：瑶池<p>
瑶池阿母绮窗开，黄竹歌声动地哀。<br>
八骏日行三万里，穆王何事不重来？<p>
<a name="303"></a>303李商隐：嫦娥<p>
云母屏风烛影深，长河渐落晓星沈。<br>
嫦娥应悔偷灵药，碧海青天夜夜心。<p>
<a name="304"></a>304李商隐：贾生<p>
宣室求贤访逐臣，贾生才调更无伦。<br>
可怜夜半虚前席，不问苍生问鬼神！<p>
<a name="305"></a>305温庭筠：瑶瑟怨<p>
冰簟银床梦不成，碧天如水夜云轻。<br>
雁声远过潇湘去，十二楼中月自明。<p>
<a name="306"></a>306郑畋：马嵬坡<p>
玄宗回马杨妃死，云雨难忘日月新。<br>
终是圣明天子事，景阳宫井又何人？<p>
<a name="307"></a>307韩□：已凉<p>
碧阑干外绣帘垂，猩色屏风画折枝。<br>
八尺龙须方锦褥，已凉天气未寒时。<p>
<a name="308"></a>308韦庄：金陵图<p>
江雨霏霏江草齐，六朝如梦鸟空啼。<br>
无情最是台城柳，依旧烟笼十里堤。<p>
<a name="309"></a>309陈陶：陇西行<p>
誓扫匈奴不顾身，五千貂锦丧胡尘。<br>
可怜无定河边骨，犹是深闺梦里人！<p>
<a name="310"></a>310张泌：寄人<p>
别梦依依到谢家，小廊回合曲阑斜。<br>
多情只有春庭月，犹为离人照落花。<p>
<a name="311"></a>311无名氏：杂诗<p>
尽寒食雨草萋萋，著麦苗风柳映堤。<br>
等是有家归未得，杜鹃休向耳边啼。<p>
<a name="312"></a>312王维：渭城曲<p>
渭城朝雨［氵邑］轻尘，客舍青青柳色新。<br>
劝君更尽一杯酒，西出阳关无故人。<p>
<a name="313"></a>313王维：秋夜曲<p>
桂魄初生秋露微，轻罗已薄未更衣。<br>
银筝夜久殷勤弄，心怯空房不忍归！<p>
<a name="314"></a>314王昌龄：长信怨<p>
奉帚平明金殿开，且将团扇共徘徊。<br>
玉颜不及寒鸦色，犹带昭阳日影来。<p>
<a name="315"></a>315王昌龄：出塞<p>
秦时明月汉时关，万里长征人未还。<br>
但使龙城飞将在，不教胡马渡阴山！<p>
<a name="316"></a>316王之涣：出塞<p>
黄河远上白云间，一片孤城万仞山。<br>
羌笛何须怨杨柳？春风不度玉门关。<p>
<a name="317"></a>317李白：清平调三首之一<p>
云想衣裳花想容，春风拂槛露华浓。<br>
若非群玉山头见，会向瑶台月下逢。<p>
<a name="318"></a>318李白：清平调三首之二<p>
一枝红艳露凝香，云雨巫山枉断肠。<br>
借问汉宫谁得似？可怜飞燕倚新妆。<p>
<a name="319"></a>319李白：清平调三首之三<p>
名花倾国两相欢，常得君王带笑看。<br>
解释春风无限恨，沈香亭北倚阑干。<p>
<a name="320"></a>320杜秋娘：金缕衣<p>
劝君莫惜金缕衣，劝君惜取少年时。<br>
花开堪折直须折，莫待无花空折枝！</p>
<hr>

<p align="right"><a href="http://www.shigeku.com">中国诗歌库</a> <a href="http://www.shiku.org">中华诗库</a> <a href="http://www.shixue.org">中国诗典</a> <a href="http://www.shiren.org">中国诗人</a> <a href="http://www.shitan.org">中国诗坛</a> <a href="/">首页</a></p>

<script src="http://www.google-analytics.com/urchin.js" type="text/javascript"></script>
<script type="text/javascript"> _uacct = "UA-1236536-1"; urchinTracker(); </script>

</body>

</html>



